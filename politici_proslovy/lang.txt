: Děkuji, paní místopředsedkyně. Tento týden se hnutí ANO pokoušelo zařadit na pořad schůze jeden bod, který se jmenoval Podnikatelská družstevní záložna a role pana premiéra v této záložně, jeho diverzifikace financí ve výši 950 000 korun, které tam měl několik let uložené, a potom z toho získal 265 korun po těch asi čtyřech nebo pěti letech.
Pane premiére, já bych se vás chtěl zeptat, co vlastně v této věci hodláte činit? Protože na pořad schůze to nebylo zařazeno, Česká národní banka této Podnikatelské družstevní záložně odebrala licenci se zdůvodněním velice závažným, že tam docházelo dlouhodobě k praní špinavých peněz, to znamená, organizovaný zločin.
Ta Podnikatelská družstevní záložna je takový vůbec zajímavý subjekt, který má v sobě jenom 99 členů, vy jste byl jedním z těch členů. Chtěl bych se vás zeptat, jak jste se vlastně v této vynikající v uvozovkách společnosti ocitl se svými diverzifikovanými finančními prostředky ve výši 950 000korun, které jste mohl dát kamkoliv jinam a měl byste je až do výše 2,5 milionu korun kryté? Je vám známo, že vlastně z této Podnikatelské družstevní záložny bylo vyvedeno 350 milionů korun na zbraňovou iniciativu pro Ukrajinu, které se následně ztratily? Je vám známo, pane premiére, že v poslední době, než Česká národní banka zasáhla, bylo vyvedeno v keši, občané, poslechněte si to, 668 milionů korun, které odnesl někdo v taškách, v igelitkách, a dodneška nevíme, kde se tam ty peníze vzaly a kdo je kam odnesl? Je vám známo, pane premiére, že New Direction, což je neziskovka v Bruselu, získala z této Podnikatelské družstevní záložny 5,2 milionů korun, které se následně vrátily do vaší organizace do Prahy, a podivme se, z 5,2 milionů korun se vrátí na Pravý břeh k vám do ODS 7 milionů korun? Nezdá se vám, pane premiére, že by bylo třeba v této věci konat a něco nám, prosím vás, vysvětlit? Ještě doplňující otázku potom dám. Děkuji.

: Děkuji, já jsem ani nic jiného neočekával. Všechno opět bylo zalité sluncem a my jako opozice si tu něco vymýšlíme. Já tedy nevím, kde se vzaly ty články. A zajímalo by mě, pane premiére, proč jste tento týden, když už je všechno tak transparentní, všechno je tak v pořádku, proč jste vlastně jako vládnoucí strana neumožnili, abychom ten bod otevřeli? Mohli jsme tady o tom hodinu, dvě hodiny diskutovat. My bychom měli samozřejmě daleko více argumentů na naší straně, protože ve dvou minutách, co já tady mám na interpelaci, můžu akorát nastínit velice hrubě vlastně, v čem spatřujeme nějaké nebezpečí - to praní špinavých peněz.
Vy si neuvědomujete, že vy jste vlastně instituce, vy jste premiér České republiky, vy musíte působit důvěryhodně, a vy tou vaší účastí, a vlastně i ti vaši poradci, jak tam byli, to netransparentní přelévání finančních prostředků, vybírání hotovostních finančních prostředků, prostě znedůvěryhodňuje veškeré instituce jako takové. O tom jsme se tady chtěli bavit a vy jste nám to neumožnili. Děkuji.

: Děkuju, pane předsedající. Já jsem rád, že pan ministr tady je. Já zkusím trošku jinak uchopit ten migrační pakt.
Já jsem teďko četl materiál Česko už se chystá na migrační pakt, jen noví zaměstnanci vyjdou na desítky milionů korun. - Já tady nerozporuju to, že je tam nějaká příprava, bude se dělat nový projekt Eurodacu, budou se přijímat noví policisté, bude stát něco jejich výbava, je tady zmínka o tom, že 20 milionů budou stát vozidla a vybavení uspořádaná pro přepravu dětí, potom zdravotní týmy přijdou ročně na 48 milionů korun. To znamená, je tady už nějaká dílčí příprava vašeho rezortu, pane ministře, na ten náběh migračního paktu, který naběhne 2026 na podzim, což samozřejmě mohu pochválit. Je otázka samozřejmě, kdo po podzimních volbách bude v čele rezortu Ministerstva vnitra a jestli vy budete premiér a budete mít svého ministra, tak samozřejmě se na to připravujete.
Mě spíš na tom zaujalo - potom ještě v té doplňující otázce, protože ten čas není tak velký - že ve své podstatě všechny tyto věci, které se připravují, tak vyjdou Českou republiku přibližně, jak jsem to tady spočítal, na 146 milionů korun. V rámci migračního paktu, kdy můžeme odmítnout toho migranta přijmout na naše území a budeme samozřejmě za to platit nějakou částku, která se odhaduje kolem 20 000 eur, což v přepočtu je 250 000 korun, tak vlastně dva migranti nás budou stát jako mandatorní výdaj, abychom je nemuseli přijmout na naše území, milion korun, 20 migrantů vydá 10 milionů korun, 200 migrantů na 100 milionů korun a 2 000 migrantů na 1 miliardu.
Takže já bych chtěl říct, že vlastně veškeré ty věci, které tady v tomto materiálu jsou zmíněny, pak ještě mám doplňující otázku, nás vyjdou jako na nepřijetí 150 migrantů jednou za rok. Je to jako docela šílené, když si uvědomíme, že nám tady bude vznikat mandator, pakliže nebudeme chtít na naše území v rámci relokace přijmout nějaké migranty.
Nemám více času, takže bych se chtěl zeptat, co v tom je činěno? A potom ještě dám doplňující otázku. Děkuji. ***

: Děkuju. Chtěl bych tady říci, že pakliže bychom na některé schůzi byli schopni otevřít bod třeba příprava migrace nebo příprava implementace migračního paktu a pobavit se o tom, protože máme nějaké naše odborníky, vy máte nějaké argumenty, třeba o těch 25 procentech, já jsem se nikde nedočetl, že by tam měla být spoluúčast. Říkáte to, jako že by mohla být. Já nevím, jestli bude.
My máme zásadní rozpor mezi hnutím ANO a vámi, kdy my říkáme, že ten migrační pakt v nějaké přenesené působnosti říká, že budeme muset přijímat na naše území nějaký počet migrantů. V tom se neshodneme. Tam prostě politicky jsme proti sobě.
Já bych tady chtěl jenom říci, že z citace toho materiálu (čte): "Migrační pakt obsahuje mechanismy povinné solidarity. Pokud dojde k přerozdělení uprchlíků a členská země odmítne být solidární a část migrantů přijmout, bude muset zaplatit do společného finančního fondu." To je samozřejmě na všechny věci spojené na vnější schengenské hranici. A ta částka 20 až 25 000 eur, ta v tom veřejném prostoru i v odborném prostoru zaznívala, takže nebudeme si tady zase nalhávat, pane ministře, že ta částka tam není. Ta částka tam pravděpodobně v nějaké takové výši bude. Děkuji.

: Děkuju, pane předsedající. Je pravda, že je dohoda s panem ministrem, který odchází na nějaké jednání. Já jsem měl ještě nějaké další interpelace, nechám si to na příště. Ale tuto bych přece jenom rád přednesl.
Ta interpelace se týká situace velkého přílivu uprchlíků z rusko-ukrajinského konfliktu, kdy Česká republika přijala více jak 530 000 běženců na takzvaná víza dočasné ochrany. Tady v Poslanecké sněmovně jsme vlastně implementovali lex Ukrajina VII, které tady prošlo. V Senátu jste zaregistrovali včera, že Senát tomu nepřijal žádné stanovisko, a jde to k panu prezidentovi k podpisu, protože vlastně nebyly žádné pozměňovací návrhy, které by nám to vrátily zpět do Sněmovny, abychom se o tom mohli ještě pobavit.
V rámci toho jsem se tady pana ministra ptal na jednu otázku, která nás opravdu zajímá. V případě, že dojde k přerušení válečného konfliktu i jenom přerušením, ne uzavřením míru, tak ve své podstatě pan ministr tady řekl, že zatím ten společný narativ je takový, že v tom okamžiku by se vlastně ti ukrajinští běženci měli začít vracet zpátky. To znamená, skončí jim vízum dočasné ochrany, dostanou nějaký akt - výjezdní příkaz, dostanou nějakou možná humanitární pomoc, nějakou pomoc státu, neziskových organizací, případně státní pomoc, a budou se muset vracet zpátky.
Můj dotaz, kdyby pan ministr tady byl, byl v tom duchu, a to mě zajímá, jestli už teda nějakým způsobem s těmito běženci je takto hovořeno, že ne každý tady bude moct zůstat, kromě té úzké skupiny, která již tady pobývá dva roky nepřetržitě a plní určité ještě náležitosti, aby si ti lidé uvědomili, že opravdu jsou pro nás v okamžiku přerušení válečného konfliktu, což nová administrativa pana prezidenta Trumpa slibuje, že to (nesrozumitelné) nějakým způsobem zařídí, se pro nás okamžitě stanou vlastně třetizemci, skončí jednotný evropský deštník ochrany a oni se budou muset opravdu vrátit zpátky. Případně pokud budou chtít k nám přijet, tak si budou muset vyřídit klasická víza jako třetizemci. Chtěl jsem se zeptat, jestli s těmito lidmi je takto hovořeno a jestli oni o tom vědí. Děkuji. ***

: Děkuju, pane předsedající. Tak já bych chtěl zařadit nový bod, který jsem nazval Migrační pakt a jeho implementace, příprava bezpečnostních složek České republiky na jeho přijetí.
Co mě k tomu vede? Vychází z článku, v poslední době vychází, o situaci v Německu, kde brzy se čekají parlamentní volby, a citoval bych: "Německá CDU pod vedením svého kancléře, kandidáta Friedricha Merze, sestavila návrh takzvaného turbo-zákona v uvozovkách, který má radikálně změnit přístup Německa k migraci. Návrh, který má být předložen ve Spolkovém sněmu, zahrnuje přísná opatření proti nelegální migraci a rozšiřuje pravomoci německé policie. Tento krok je vnímán jako reakce na vzestup Alternative für Deutschland, která před volbami tlačí na tvrdší migrační politiku," píše deník Bild. Volby v Německu, jak víme všichni, se uskuteční přibližně za čtyři týdny. A teď je tady citace další: "Už nestačí problémy pouze popisovat, jak bylo do současné doby, prohlásil kandidát Merz na kancléře na určitém předvolebním shromáždění." ***

: Děkuji, pane předsedající. No, teda já se nestačím divit, pane Michálku, prostřednictvím pana předsedajícího - kauza Dozimetr je tady měsíc, kauza Dozimetr je tady čtrnáct dnů? Kauza Dozimetr je tady prakticky celé toto funkční období, se probírá. My už tady máme dneska druhou interpelaci, kdy vy vystupujete jako ta nová, lepší, konstruktivní opozice, a já kdybych nevěděl, co všechno vlastně je jaksi za vámi v těch předchozích třech letech, tak bych s tím musel souhlasit, se vším, co vy jste tady teďka řekl. To je klasická - takhle by měl vystupovat opoziční poslanec, kterému se nelíbí určité věci, které v té kauze Dozimetr v uvozovkách, když to řeknu lidově, smrdí a celou dobu jiné opoziční strany, což bylo SPD a což je hnutí ANO, na to upozorňovalo.
Ale my jsme se tady několikrát snažili tu kauzu otevřít, několikrát jsme tady dávali různé body do programu a já si teda nepamatuji, že vy byste nějak konstruktivně a takhle důrazně se vyhrazovali vůči kauze Dozimetr, když jste byli ještě součástí vládní koalice.
Poté, co jste byli vyhozeni z té vlády, tak vy najednou tady začínáte otevírat jedno téma za druhým, a když se na to kouká nějaký nezúčastněný občan, který vlastně neví tu vaši třiačtvrt- nebo třiapůlletou historii této čtyř- nebo pětikoaliční vlády, tak si řekne: No, to je ono, přesně, pan Michálek tady krásně hovoří, má vlastně pravdu, on tady zvedá určitá témata. Pane Michálku, to nejsou vaše témata. (Předsedající: Mým prostřednictvím, prosím.) Prostřednictvím vás, pane předsedající, to jsou naše témata, my jsme na to pouze doplnili (?) a vy na nás pouze parazitujete. Takže prosím vás, nechte si teďkao to, že vy najednou, protože se blíží... nebo už jste v horké fázi volební kampaně, kdy se snažíte zachránit na té potápějící se vaší bárce, tak teďka se najednou začínáte přiživovat na tématech, které byly celou dobu naše opoziční témata. Takže nechte si to, je to farizejské. Děkuji.

: Děkuji, pane předsedající. Kolegové mi částečně vzali z úst, co jsem chtěl říct. Pane Michálku, prostřednictvím pana předsedajícího, nechte paní Vildumetzovou na pokoji, bylo to velice nízké. Paní Vildumetzová je dneska senátorka, nemůže se tady bránit. A to, co jste tady řekl, to považuju za docela faul i jako vůči ženě.
A další věc. Vy tady říkáte, že jste vystupoval vůči kauze Dozimetr, ještě když jste byli součástí pětikoalice, že jste vystupoval v nějakém televizním projevu, že jste se tam vůči tomu vymezoval. Ale vy jste pořád jeli v té pětikoalici dál, vy jste si tam prostě řekl pár nějakých vět, a všechno běželo dál, všechno bylo zalité sluncem. Do té doby, než jste zpackali digitalizaci stavebního řízení a panu premiérovi, který je jinak slabý, tak nezbylo nic jiného, než vás z té vlády vyrazit, jo? Takže prosím vás, nechte si o tom. A stoprocentně, kdyby se nestalo to, že váš pan předseda musel odstoupit po skandálu s tou digitalizací stavebního řízení, tak určitě stoprocentně byste dneska nemluvil tak, jak mluvíte.
Takže Dozimetr, i to, co říkal kolega Mašek, prostřednictvím pana předsedajícího, to zavání, že to bylo v té pětikoalici něco za něco, prostě byly tam určité věci... Tak sem pojďte na pultík a řekněte, jak jste si to tam vyříkávali, mě by to opravdu zajímalo, ještě v tom kontextu, že jste byli jakoby ten PirSTAN, potom došlo k tomu překroužkování a tak dále. Vy se teďko vůči tomu vymezujete. Vy jste tři a půl roku pro ten Dozimetr nedělali nic. V každé jiné demokratické společnosti by dávno ministr vnitra rezignoval na základě všech těch informací, které tam byly, možná by padla i vláda, ale tady ne. Vy jste hlasovali a když my jsme se snažili ty body tady zařazovat, tak jste vždycky hlasovali proti nám.
Takže nechte si teďko to, že teďka na posledních tady čtyři pět měsíců se budete vymezovat jako lepší, konstruktivní opozice. V mých očích žádná konstruktivní opozice nejste. Vy jste byli prostě součástí nějaké karavany, která jela dál. Dokud to házelo ty benefity, tak jste tam byli. Když vás vyrazili po té ostudě, tak teďka najednou se vůči tomu vyhrazujete. Děkuji. (Potlesk poslanců ANO.)

: Děkuji, pane předsedající. Já už dneska naposledy. Tou písemnou interpelací, co pan Michálek, prostřednictvím vás, pane předsedající, tady otevřel po Ministerstvu spravedlnosti, si otevřel vlastně Pandořinu skříňku. Dozimetr je Pandořina skříňka. Je to taková věc, která se táhne jako černá kaňka tímto volebním obdobím, kdy vlastně my jsme upozorňovali a chtěli jsme toto otevřít. Pětikoalice nám to neumožnila otevřít. Ano, je to velká ostuda dvou koaličních subjektů, TOP 09 a STANu, kteří jsou v tom nejvíce namočeni.
To, co tady říkal kolega Patrik Nacher, prostřednictvím vás, pane předsedající: vy dneska máte předsedu Pirátské strany pana Hřiba, který samozřejmě tu morální odpovědnost za to, co se v Praze dělo, nese. A nedá se to prostě nějakým způsobem vymluvit. Takže otevírat tyto věci z vaší strany podle mě bylo až netaktické.
Další věc, kterou bych chtěl říci, že panu Gazdíkovi, protože jsem se hodně tím Dozimetrem zabýval. Jestliže prosím vás, vy tady se snažíte, pane Michálku, prostřednictvím pana předsedajícího, obhajovat pana Gazdíka, že byl vlastně tak morální, že odstoupil z funkce ministra školství... Ty jeho výmluvy na šifrovaný telefon, který měl někde mezi ponožkami, měl tam na něm jedno číslo, které mu náhle zazvonilo a ozval se mu pan Redl nebo pan Hlubuček, tak to byly tak neskutečné věci, které prostě nešly ustát. Takže to není žádná morální autorita pana bývalého ministra školství, že odstoupil. On odstoupit musel, protože prostě bylo to neúnosné i v pozici, kdy byl ministrem školství. ***

: Děkuji, paní předsedající. Já jsem si dal dvě přihlášky, protože v těch pěti minutách bych pravděpodobně nestihl to, co chci říci. Já se tady dlouhodobě zabývám migračním paktem, nebo ten správný název je Pakt o azylu a migraci.
Včera jsem nebyl přítomen na interpelacích pana premiéra, protože jsem měl... mám nějaké drobné zdravotní indispozice drobné. Poslouchal jsem to ze své poslanecké kanceláře a nestačil jsem se divit. Kolega Vích z SPD tady vznesl interpelaci na pana premiéra, která se týkala právě migračního paktu, kdy se regulérně dotazoval na určité věci, jak to vlastně bude s náběhem migračního paktu, jak je to s možnou relokací uprchlíků, běženců na naše území za určitých podmínek, kdy se budeme chtít třeba vyvazovat formou nějaké finanční částky nebo ta země, která bude zatížena nadměrnou migrací, prostě řekne, že nechce naše policisty, nechce naše technické prostředky, nechce peníze a chce spíš provést tu relokaci. ***

Děkuji, paní předsedající. Já jsem si připravil jeden bod, který bych chtěl zařadit na pořad této schůze. Nazval jsem ho krátce: Řešení situace ukrajinských občanů. Já potom ještě ten bod dál rozkomentuji.
Na úvod bych chtěl říci, proč vlastně v čase 17.38 při zahájení této nové schůze tady vystupujeme a přednášíme body, které jako řadoví poslanci chceme zařadit na pořad této schůze. Je to zejména pro občany: Je to úplně prosté, protože ani tento týden opět nebudou zařazeny interpelace, což je čtvrteční čas, kdy - nemusíte, pane ministře (Obrací se k ministru Výbornému.) tady kroutit hlavou, nebo si ji ukroutíte - ale je to tak. Prostě tento čtvrtek opět budou mimořádné schůze a nebudou interpelace, což je jedna z mála možností, aby poslanci mohli podle vývoje situace, která se prostě v tom státě nějakým způsobem vyvíjí, aby mohli vznášet dotazy na členy vlády, protože zatím v naší parlamentní demokracii se vláda zodpovídá Poslanecké sněmovně a tato čtyřkoalice nebo pětikoalice nastavila taková pravidla, že těchto interpelací je pomálu. A když ty interpelace vůbec jsou, vlastně kolikrát ti ministři tady ani nejsou, takže my, co sem přijdeme a ty interpelace si připravíme, tak je vlastně předneseme, potom 30 dní čekáme na nějakou odpověď, a asi každý si udělá vlastní úsudek, jaký to má ve své podstatě smysl. ***

Děkuji, paní předsedající. Já bych chtěl zareagovat na pana Lacinu, prostřednictvím vás, paní předsedající. Ono to zaznělo před nějakým časem, kdy pan kolega se tady vyjádřil, něco v tom duchu, že když tedy se hnutí ANO dostane k moci, tak bude vládnout s těmi komunisty a zrušíme Český rozhlas, Českou televizi, že to znárodníme a zestátníme. Já nevím, pane kolego, kde jste na to přišel. Já bych chtěl, abyste mi tady doložil nějaký citát od kohokoliv z hnutí ANO, že takto to bude.
Kolega Babka, prostřednictvím vás, paní předsedající, před chvilkou tady jasně řekl, jestliže chceme, aby tam byla nějaká transparentnost, jestliže chceme, aby tam byla kontrola, jestliže chceme jasně vymezit, co je to médium veřejné služby, že tam chceme šetřit, že chceme případně sloučit Český rozhlas a Českou televizi, tak to snad proboha na to máme právo, i řada ekonomů se k tomu vyjadřuje.
Vy jste tady vystřelil takový ten jedovatý šíp a říkáte, že zase se budou vracet komunisté. Já se ptám, my jsme - před čtyřmi lety v této Sněmovně komunisté skončili - proč by se nám měli ti komunisté vrátit? Není to náhodou tím, že ta vaše pětikoalice čtyři roky vládne takovým způsobem, že nám tady opět nějaká skupinka - která je dneska spojená kolem té Kateřiny Konečné, Stačilo! - začíná opět získávat nahoru nějaká procenta? Není to náhodou špatná vizitka vašeho čtyřletého vládnutí, že zase lidé se obracejí až tady k takovýmto extrémním subjektům? Vy budete nám to tady předhazovat, že to je naše chyba? Já se domnívám, že pokud se v příští volební (zvolené?) Sněmovně objeví nějaká takováto skupinka Stačilo!, ať už bude mít nějaké levicové názory, nebo bude s Kateřinou Konečnou, tak to bude špatná vizitka vašich čtyř let vlády. Prosím vás, nestrašte tady, vy už začínáte horkou fázi volební kampaně, zamotáváte to úplně do všech zákonů a začínáte opět strašit. Jsou to od vás podpásovky. Děkuji.

: Děkuju, pane předsedající. Já jsem taky rád a chtěl bych zareagovat na kolegyni Bereniku Peštovou, protože se to hodí, aby to navázalo na sebe.
Já jsem byl od rána v práci, to znamená ve své poslanecké kanceláři, díval jsem se na to neštěstí, které tady dneska ráno proběhlo, kdy tady nebyli přítomní ti ministři. A samozřejmě jestliže tu není přítomen ani jeden ministr a probíhala ta rozprava, jak probíhala, tak proč bychom se toho tady měli účastnit? Abychom tady slyšeli jenom, že buď se to odkládá, nebo se to úplně dalo pryč?
Ale chtěl bych zareagovat, jak se tady rozohňovali dva pirátští poslanci, pan Michálek, prostřednictvím vás, pane předsedající, a paní Richterová, kteří tady najednou jsou tou lepší, konstruktivnější opozicí. Tři a půl roku jsme je tady neviděli. Dokud byli součástí toho vládního angažmá, tak tady nebyli, a najednou si tady natřásají svoje pírka, začínají tady říkat, jak je to strašné, že sem nechodí ministři. Ano, mně se také nelíbí, že se ministři nezodpovídají nám poslancům a vlastně nereagují vůbec na ty písemné nebo ústní interpelace, ale o to víc se mi nelíbí, že dneska, půl roku před volbami, kdy pirátská várka má 4,5 procenta a jde dolů, tak vy tady využíváte této příležitosti a před tím sálem, jestli se tedy na to nějaký šílenec vůbec dívá - protože to bylo příšerné dneska ráno - tady říkáte něco o tom, jak je to skandální, tady říkala paní Richterová, prostřednictvím vás, pane předsedající, že sem nikdo nechodí. Já jsem na to hned reagoval na svém Facebooku.
My jsme v práci. Dneska, když je 11 hodin, zase jsme tady byli. Jsme tady, protože když je něco smysluplného, tak tady jsme, ale pakliže prostě je něco, co bylo dneska dopoledne, tak proč bychom se toho měli účastnit? Mě to opravdu štve, protože já jsem člověk, který chodí pravidelně na písemné interpelace, na ústní interpelace, a jestliže tady někoho, kdo byl součástí pětikoalice, půl nebo tři a půl roku nevidím, a najednou potom někdo si tady vystupuje a takto hovoří, tak to není seriózní. Vy prostě už nevíte kudy kam, tak používáte všechny možné argumenty a i argumenty podpásové. Děkuji.

: Děkuju. Vážený pane předsedající, vážený pane ministře, kolegyně, kolegové, po velice dlouhé době jsme se dostali vlastně k finalizaci tohoto zákona, který jak tady bylo řečeno od pana ministra, ve své podstatě je to změnový zákon, který vlastně upravuje některé věci, aby vůbec ten zákon o zbraních a střelivu mohl nabýt účinnosti 1. 1. 2026.
A já v té souvislosti bych chtěl tady říci pouze jedno, že úplně přesně vím, ať dneska to hlasování dopadne, jak dopadne, jaké budou potom výstupy na tiskové konferenci pana ministra, případně pana Letochy, oba dva z hnutí STAN. Oni vám tady budou říkat, občané, že tento tisk, který já považuju za až nadbytečný v té souvislosti, že nabývá účinnosti 1. 1. 2026, zákon o zbraních a střelivu je ten, který spasí Českou republiku, ten, který - už nebude nikdy se opakovat Filozofická fakulta, a takto vlastně i ten tisk byl pojat.
Jediná toxická věc, která se tam objevila, jsou ty tlumiče na krátké zbraně, které vyvolávají velké vášně. Já opravdu nemůžu, pane ministře, souhlasit s tím, že jestliže v demokratické společnosti někdo, kdo splní všechny náležitosti, a můžeme se bavit o tom, ať je tam pěti, šestistupňová kontrola, než ten člověk získá to zbrojní oprávnění, si pořídí krátkou zbraň a rozhodne se, demokraticky měl by mít právo na tu krátkou zbraň si pořídit tlumič. Jako někdo sbírá auta, někdo sbírá holky, někdo sbírá starožitnosti, někdo je prostě zaměřený na military. A prostě tato věc je toxická.
Vy s tím spojujete to, že prostě tlumič je něco, co zvýší bezpečnost našich občanů po té tragické střelbě na Filozofické fakultě. Vy jste si tím rozmělnil vlastně všechny ty věci, které se týkaly toho, že jste vystupovali, po té střelbě, jak jste vystupovali. Nikdo nepřijal žádnou obecnou odpovědnost ze strany vedení policie. Nikdo nepřijal obecnou odpovědnost ani na Ministerstvu vnitra. A vy prostě najednou říkáte občanům, že toto spasí a zachrání vlastně před dalším útokem, jako byla ta tragédie na Filozofické fakultě. ***

Děkuju, paní předsedající. Já bych, prostřednictvím vás, chtěl zareagoval na kolegu Letochu a na další, kteří tady hovoří o transformaci České pošty. Já se domnívám, že ta transformace tak, jak probíhá, že se vám moc nepovedla. Je to rozmělněné v čase, máme šest měsíců do konce voleb. Opravdu si nejsem jistý, že vaše návrhy, které tam vznášíte, se nějakým způsobem povede ještě za vaší vlády zrealizovat.
Jenom k takovému tomu praktickému dopadu, povedlo se vám zrušit více jak 300 poboček, tím jste výrazně zhoršili přístup lidí v republice k poštovním službám. U nás konkrétně v Kralovicích na Plzni-severu, omezení pracovní doby pošty, lidi tam stojí frontu až ven na dopisy. Teď ještě chcete odebrat to, co je výdělečné, z pošty, to je ta Balíkovna, na jakousi pseudotransformaci, chcete tam nechat jenom věci, které nejsou výdělečné, teď tady žádáte o nějakou sanaci minusů té pošty, takže já se domnívám, že se vám to moc nedaří - to, co jste slibovali - a opravdu za šest měsíců do konce volebního období už toho moc nestihnete.
Já jsem byl s paní Vildumetzovou na jednom setkání - tuším, s tou dozorčí radou - tam vystupovala nějaká ředitelka, která říkala: Ony se nám nezhoršily služby, máme to spočítané, jenom asi o 50 vteřin se zhoršil výdej dopisů a fronty. No, já bych tu manažerku někdy pozval k nám na Plzeň-sever, kdy tam ta pošta má takový malý vchod pouze a lidi tam stojí v dešti, dneska prší, tak stojí tam až ven u dvou okýnek, která tam zůstala, tak takhle já si nepředstavuju, že by v 21. století měly fungovat poštovní služby. Nedomnívám se, že to, co tady děláte s Českou poštou, že to je cesta správným směrem. Děkuji.

Děkuju, vážená paní místopředsedkyně. Paní ministryně ,v zastoupení pana ministra, kolegyně, kolegové, já jsem také v takovém zastoupení, protože tento tisk má v našem klubu přidělen pan kolega Mašek. Ten je dnes řádně omluven a požádal mě, abych některá stanoviska a některé dotazy, které máme k tomuto tisku, za něj přednesl já.
Já bych na úvod doplnil slova paní ministryně, která tady zmiňovala, co je předmětem tohoto sněmovního tisku 807, což je technická novela, ve své podstatě z větší míry implementační věc práva Evropské unie do našeho právního řádu. O tom bych měl ještě pár doplňujících dotazů, které nevím, jestli mi bude schopen pan zpravodaj, případně v zastoupení paní ministryně zodpovědět.
Tak, o čem je vlastně tento sněmovní tisk? Cílem předloženého návrhu je především implementace práva Evropské unie, tedy návrh zákona transpozice směrnice 2023/977 EU dne 10. května 2023. Navrhovaná právní úprava je transpoziční. Úprava se týká následujících témat:
a) Směrnice o policejní výměně informací, jde o subsidiární úpravu takzvané policejní výměny informací stanovené sekundárním právem, předpisem EU. Tím je dán i okruh vnitrostátních předpisů, do kterých zasahuje. Tento okruh odpovídá právním předpisům určujícím pro činnost Policie České republiky, Celní správy, Vojenské policie, Vězeňské služby a v neposlední řadě i Generální inspekce bezpečnostních sborů. U Generální inspekce bezpečnostních sborů je to transpoziční úprava, která respektuje zvláštní postavení Generální inspekce bezpečnostních sborů, takzvaný GIBS, jakožto orgánu svou působností zaměřeného na potírání kriminality v rámci bezpečnostních sborů.
b) Týká se to Vojenské policie. Opět transpoziční úprava, respektive zvláštní postavení Vojenské policie jakožto orgánu svou působností zaměřeného na potírání kriminality v rámci armády. Předpokládá se též, že Vojenská policie bude komunikovat zásadně cestou Policejního prezidia České republiky, ty své dotazy případně do zahraničí. Vězeňská služba bude komunikovat také cestou zásadně Policejního prezidia České republiky.
Již to tady bylo zmiňováno, dále to upravuje směrnice o jmenné evidenci cestujících, kdy se ve své podstatě jedná (o to), že i na vnitřních letech EU je třeba se zaměřit na probíhající... na cestující, kteří na těchto letech se objevují, je to zejména z hlediska potírání trestné činnosti, aby vzájemně členské státy se dokázaly informovat o aktuální situaci. Je to spojeno s významným bojem proti terorismu v případě, že by docházelo k nějakému významnému ohrožení terorismem.
Změnou je určitá doba zkrácení doby uchovávání těchto údajů, takže ty údaje nejsou uchovávány nad nějakou míru potřebnou pro případnou nějakou výměnu informací nebo vzájemné nějaké trestní řízení.
Výměna informací o teroristických trestných činech se zde zmiňuje. Přijetím této směrnice došlo k novelizaci v oblasti požadavků na posílení ochrany osobních údajů v souvislosti s předáváním informací Europolu i dalších členských států.
Navrhuje se pouze dílčí transpoziční ustanovení respektující roli Národní centrály proti terorismu, extremismu a kyberkriminalitě služby kriminální policie a vyšetřování při potírání terorismu, které zapracovává novelizační ustanovení směrnice 2023/2123.
Potom je tady akt o umělé inteligenci, to bych přešel.
Další, oprávnění policie při pátrání po osobách. Nad rámec transpozice jsme tam zahrnuli určité informace o soudním výkladu směrnice o jmenné evidenci cestujících. Na základě požadavků praxe navrhuje rozvinout a upřesnit oprávnění policie vzhledem k informaci o mobilních formách platebního styku při pátrání po osobách a vzhledem k informování o genetickém vybavení při určování totožnosti neznámé mrtvoly, a to úpravou § 68 zákona o policii. Zakotvuje zvláštní pozitivní oprávnění použít informace o genetickém vybavení osob pravděpodobně biologicky příbuzných. ***

Děkuju, paní ministryně. Takhle to beru, to vysvětlení, jako informaci. Já se s tím nějakým způsobem ztotožním.
Já jsem to říkal právě v té souvislosti s tím tiskem, který možná za čtrnáct dní přijde, a to - opět opakuji - je ten zákon o služebním poměru příslušníků bezpečnostních sborů, kdy zase vy tady říkáte, že v podstatě... Nebo takhle, v tom návrhu je, že když je někomu pětatřicet, už splní kvalifikační předpoklady, je připravený, tak se nemůže dostat na toho zástupce, protože nesplňuje... je tam limitovaný tou věkovou hladinou. Zase na druhé straně já bych mohl tedy říci, že jestliže mám krajského ředitele, kterému je pětašedesát let, už je na vrcholu svých sil a pod ním jsou nějací jeho zástupci, kteří by také chtěli postoupit na tu jeho pozici, tak přestože se říká, že služební poměr končí v 65 letech, tak zase v tom jiném tisku, který přijde na přetřes - a já se toho potom tady dotknu, až to budeme probírat - tak zase ředitel bezpečnostního sboru může toho člověka posouvat až do sedmdesáti let. Každý rok ho může v té funkci ponechávat, takže to je trošičku taková nevyváženost, že na jednu stranu tady někdo říká, že v pětatřiceti letech už jsem připravený, ale nemůžu to dělat, protože mi to neumožňuje ta věková hranice, na druhé straně zase máme nějakou limitní hranici pětašedesát, kdy ten člověk už by asi měl odejít do nějaké penze a přenechat to někomu flexibilnějšímu, který třeba už má nějaké inovativnější přístupy a podobně, a teoreticky tam může být zablokovaný až do sedmdesáti let. To bylo všechno.
Jinak za ta vaše vysvětlení i v zastoupení pana ministra děkuji.

Děkuju, paní předsedající. Já bych chtěl stejně tak zareagovat jako paní kolegyně Berkovcová, prostřednictvím vás, paní předsedající, na pana ministra. Pane ministře, protože to dnešní jednání bude pravděpodobně dlouhé a spousta věcí by mohla zapadnout, já bych chtěl opravdu, jestli byste tady mohl vystoupit a mohl byste nám říct, kde najdete finanční prostředky, které v rozpočtu nemáte, na financování nepedagogických pracovníků od září do prosince. Já tady budu také vystupovat, protože budu tady obhajovat těch 70 000 petentů, zástupců nepedagogů, kteří zásadně nesouhlasí s tím, co vy tady předkládáte, ale opravdu by mě zajímalo, kde, jak chcete dofinancovat od září do prosince ty nepedagogické pracovníky a odkud chcete vzít 11 miliard? 11 miliard není málo peněz. Ve státním rozpočtu je nemáte, holedbali jste se při přípravě letošního státního rozpočtu, jak ho máte jakoby vyrovnaný, jak ho snižujete a podobně, a tady zase máte krásnou díru do rozpočtu.
Mohl byste zde vystoupit, pane ministře, a říci nám, nebo říci tím nepedagogům, kteří se jistě na to dnes dívají, z čeho je chcete financovat od toho září do toho prosince? Děkuji.

Děkuju, pane předsedající. Já jsem asi před těmi deseti minutami svým dotazem na to, jak to bude financováno od září do prosince, kdy nám chybí 11 miliard korun, což není určitě malá částka, přinutil pana ministra, aby nám odpověděl, že tedy za čtrnáct dní, během čtrnácti dnů zasedne vláda - takhle jste to nějak interpretoval - a odněkud se přesunou ty finanční prostředky. Potom na to správně kolega Pražák, prostřednictvím vás, pane předsedající, reagoval, když se chtěl dotázat, z jakého rezortu to tedy bude přesunuto, když máme státní rozpočtovou rezervu na nule - to všichni víme, jak jsme dopadli, že jsme na nule s rozpočtovou rezervou - a před chviličkou proběhlo to procedurální hlasování. Možná pro lidi, kteří to sledují, tak se seběhli poslanci. To je vidět, jak to zase zajímá, takto důležitá věc, řadu poslanců, že přiběhnou jenom, když je procedurální hlasování, přiběhli i někteří ministři.
A já bych opět se chtěl zeptat, proč tedy to neodložíme - nebo takhle, z jiného úhlu pohledu: já pro to nemůžu zvednout nikdy ruku, když nevím, z čeho to bude dofinancováno. My bychom tady měli něco schválit, co nemáme vlastně finančně podloženo, takže nám to plave vlastně půl roku na vodě. A opravdu by mě zajímalo, který rezort utrpí tedy ztrátu a kolika miliard, aby se to přesunulo do této rozpočtové kapitoly, na které ve státním rozpočtu ty finanční prostředky nebyly. Takže nejsem uspokojen z nějaké odpovědi pana ministra, že imaginárně během čtrnácti dnů se sejde vláda a něco rozhodne. To je takový slib, jak tam říkali kolegové - slibem nezarmoutíš, ano? A my bychom dneska pro to měli tady hlasovat, pro nějaký slib?
Není to prostě dofinancované, není to tam rozpočtované, chybí ty prostředky i vlastně na další, první pololetí. Mně to připadá tak jako by, pane ministře: po vás potopa. Bůhví, jak to bude na podzim, kdo vyhraje volby, kdo bude pokračovat, a ve své podstatě jako by vám to už bylo jedno. Děkuju.

Děkuju, paní místopředsedkyně. Vážené kolegyně, vážení kolegové, pane ministře, chtěl bych se připojit k dalším kolegům v rámci této projednávané změny nebo novely školského zákona. Já to tady dneska poslouchám od rána. Celkem mě zaujaly příspěvky paní kolegyně Berkovcové, mělo to hlavu a patu, pana kolegy Kettnera, který opravdu velice sofistikovaně popsal tu situaci. ***

Děkuji, paní místopředsedkyně. Já myslím, že ty dvě minuty mi budou stačit. Když jsem tady vystupoval také k tomuto zákonu, také jsem se ptal pana ministra a vyzývali jsme tehdy pana ministra, aby k nám přišel a řekl nám, z čeho vlastně dofinancuje ty nepedagogické pracovníky, tak on tady vystoupil a řekl: Peníze budou, peníze najdeme. Teďka uběhl nějaký čas, pane ministře, a vy ty peníze nemáte, máte tady jenom pouze nějaké přísliby - a přesně to, co říkala moje předřečnice: prostě ti lidé se ptají. Vy jste z mého úhlu pohledu strašně nedůvěryhodný člověk v případě, že tedy jako ministr školství, ministr, který zaštiťuje takový rezort vzdělávací, tady prostě evidentně nemluvíte pravdu. Buď jste nemluvil pravdu tehdy, nebo nemluvíte pravdu dneska. Je to prostě strašně špatný signál do společnosti o nedůvěryhodnosti vás jako ministra toho rezortu a ve své podstatě to vrhá strašně špatné světlo na celou vaši vládu, byť by mi to mohlo být jedno jako opozičnímu poslanci, ale prostě znedůvěryhodňuje to v očích veřejnosti celý náš systém, protože jestliže tady vystoupí ministr a řekne, že peníze má, že peníze najde, a potom se ukáže, že ty peníze nemá - a vlastně nemáte kam sáhnout, jak říkala naše paní předsedkyně, jak říkala naše stínová ministryně školství - tak to prostě působí velice špatně na společnost, na lidi obecně. Je to trošičku hanba. Děkuju.

Děkuji, pane místopředsedo. Já jsem přihlášen do diskuse, kdy potom budu argumentovat proti těm věcem, co říkal pan ministr, ale abych to nezapomněl: vy už jste tady, pane ministře, dneska dvakrát zopakoval, že pozvánku pro migranty říká hnutí ANO. To my jsme, prosím vás, nikdy neřekli. My máme tisíc a jednu výhradu k novele zákona o azylu a migraci, ale hnutí ANO - a já vám to potom vyvrátím ve svém projevu - my jsme nikdy neřekli... nebo ukažte mi to, že my říkáme, že vízový migrační pakt je jakási pozvánka pro migranty. Možná že to říká někdo jiný z opozice, ale rozhodně ne hnutí ANO. Děkuji.

Děkuju, pane předsedající. Dobrý večer, kolegyně, kolegové. Na začátek svého vystoupení bych chtěl říci, že děkuju svým předřečníkům Patrikovi Nacherovi, Robertovi Králíčkovi, kteří určité věci už shrnuli. Zejména tedy silně souhlasím s tím, co říkal Patrik Nacher, protože ta dnešní schůze, což je opravdu dost důležitá, důležitý bod - novela zákona o azylu, věc, která se protíná vlastně celým tímto volebním obdobím už od doby našeho předsednictví, kdy pan ministr vnitra se tehdy vrátil z Bruselu a slavnostně nám tady oznámil, jak tady například vyjednal výjimku z paktu, který byl ještě v nějaké finalizované fázi potom dopracováván pro běžence z Ukrajiny díky tomu, že už jsme tady měli rusko-ukrajinský konflikt a měli jsme tady příliv těch běženců. Potom v materiálu Ministerstva vnitra, který o tom hovoří a snaží se ty věci rozkomentovat, vlastně mu vyvrátím ty věci o tom, že je tam jakási výjimka a že nemusíme platit - někdo tomu říká výpalné, správná asi interpretace je, že přispěje nějakou částkou každý členský stát, který není zatížen výraznou mírou zatížení, do společného fondu, ze kterého se potom na vnější hranici zejména budou platit různé ty hlídky a bude se prostě různě přispívat na to, například i to azylové řízení.
Mě tady velice mrzí, že dnešní schůze, která samozřejmě padla na ty dva dny - vy jste vláda, že ano, vy jste vládnoucí garnitura, řekli jste si, že tedy řádná schůze bude probíhat úterý, středa, ještě je zítra čtvrtek, tak teoreticky to mohlo ještě probíhat dál, a my jsme byli dneska připraveni konstruktivně jednat. Byli tady připraveny dotazy, bylo všechno nachystáno a vystoupil pan Stanjura, který opravdu to vzal zgruntu, napadl nás. To, co říkal tady Patrik Nacher, prostě tři čtvrtě toho jeho projevu se netýkalo absolutně projednávaného tisku. On se u toho tam zmínil jenom o Ukrajincích, kde ještě řekl opravdu hnusnou lež ve smyslu toho, že hnutí ANO chce všechny Ukrajince odtransportovat pryč a že jsme takoví hlupáčci, že si neuvědomujeme, že ti lidé dneska už jsou navázáni na naši ekonomiku. ***

: Děkuji, pane místopředsedo. Já jsem nazval svůj bod, který bych chtěl zařadit jako první bod po pevně zařazených bodech: Pakt víz a migrace - realita! Takže ten svůj tisk doplňuji jenom o to realita, ale ne s otazníkem, ale s vykřičníkem. ***

: Děkuju, pane místopředsedo.
Dobrý den, pane ministře. Moje interpelace se týká paktu víz a migrace, nazval jsem to Kapacity cizinecké policie. Minulý týden jsme v devadesátce neumožnili váš návrh, který chtěl některé ty věci jakoby urychlit. Jeden z důvodů, který máme, že se nám to jakoby nelíbí, je to, že ve své podstatě v návrzích se například hovoří o tom, že se bude provádět u azylantů nebo u lidí, kteří budou zachyceni na území, bezpečnostní screening, že se bude provádět zdravotní screening v těch zařízeních, že se budou posilovat kapacity detenčních zařízení a všichni lidé, kteří budou takto zachyceni, tak by měli být umístěni do detenčních zařízení.
V současné době tedy - já jsem to dneska hovořil tady dneska dopoledne - v Německu vzniká nová vláda. Párkrát jsme se už o tom bavili. Pakliže byste měl tedy informace, jak to tedy pokračuje, zda opravdu Němci budou v rámci uzavření státní hranice odepírat vstupy lidem, kteří žádají o azyl, a budou nám ty osoby vracet, tak: jakou formou je budeme přebírat, kde je budeme přebírat - protože dneska je postup nejednotný, na saském úseku se nějaké informace české policii sdělují, na bavorském úseku se nesdělují. A hlavně, kdo to bude dělat? A to je to, co mě nejvíce trápí, protože se potýkáme s odchodovostí od policie, každý měsíc kolem 120 lidí odchází ze všech různých služeb, ale samozřejmě je tím dotčena i služba cizinecké policie jako specializovaná služba.
Chtěl jsem se zeptat, jak to chcete zajistit? Jaké máme kapacity těch odborů? Víte dobře, že jsme se o tom bavili i na bezpečnostním výboru, kdy jsme dávali určité návrhy, aby se třeba navýšily kapacity tříd v Holešově, případně v Hrdlořezích pro cizineckou policii. Prostě jestliže máme přípravu náběhu vízového migračního paktu, tak já vám vytýkám, v uvozovkách, to, že měli jsme ty kapacity směřovat, i když každá služba chce samozřejmě - dopravka, kriminálka, pořádková policie - do služby cizinecké a pohraniční policie a já se domnívám, že se to zatím nestalo. Potom ještě dám doplňující otázku. Děkuji za vaši odpověď.

: Děkuju, pane ministře. Samozřejmě jedna minuta mé doplňující otázky nemůže obsáhnout. Vy jste tady prostě řekl více věcí. Nedojde na moje pravděpodobně další interpelace. O to víc bych vás chtěl požádat, dneska jsem měl doplňující bod schůze, který jsem takto nazval, úplně stejně jako tuto interpelaci. Snažil jsem se prostě přesvědčit koaliční poslance, abychom tento bod otevřeli, abychom se k tomu mohli začít vyjadřovat, protože ono ten čas opravdu běží, už těch schůzí moc nebude, a já bych strašně rád tady tu diskusi vedl, tady před občany, abychom si prostě vyříkávali ty určité věci. Vy tady říkáte, že my na některé schůzky jsme nechodili. My máme opravdu odlišný pohled na pakt víza a migrace, máme i odlišný nějaký recepis.
Já bych chtěl říci, že vlastně Česká republika měla kolem 520 000 cizinců, dneska je to víc jak jeden milion cizinců ve všech těch službách a složkách. A my nemůžeme tady přijímat legislativy, které potom vlastně nebudeme moct zrealizovat. Prostě to torzo té cizinecké policie za současného stavu, kdy se tam nepřidávali ty lidi, to opravdu nebudou schopni zrealizovat. Děkuji.

: Děkuju, pane předsedající. Tak moje interpelace se týká... Platové rozdíly mezi jednotlivými bezpečnostní sbory. Pan ministr bohužel musel služebně odejít, ale už se mi částečně snažil odpovědět vlastně v té své předchozí interpelaci. Já bych tady v té věci chtěl říci, že vlastně se tomu říká takzvaná kanibalizace, to znamená, jestliže v jednom z bezpečnostních sborů je nabídnuta daleko větší částka než v jiném bezpečnostním sboru, a velice tady často, několikrát tady se snažil na to zvednout toto téma můj kolega Igor Hendrych, protože my pocházíme z různých bezpečnostních sborů, tak prostě ti personalisté těch dalších bezpečnostních sborů mají strašně těžkou úlohu. Prostě já kdybych byl dneska personalista u Celní správy nebo personalista u Vězeňské služby, tak prostě nedostanu ani korunu svého osobního hodnocení od svého nadřízeného, protože já tam nikoho neseženu. Jestliže paní Černochová tady dokáže svojí silou ve vládě svými 2,2, 2,4 nebo 3 procenta nebo 5 procent, které si vymůže prostě na vnější bezpečnost, říci, že zvedne plat o víc jak osm, 10 000 korun pro řadového příslušníka Armády České republiky, tak vykanibalizuje a zlikviduje všechny ostatní bezpečnostní sbory. Takto to prostě dělat nelze. Musíme mít v této oblasti jednotnou personální politiku, náborovou a lidé ať se rozhodnou podle svého míry zaměření, jestli někdo chce dělat vězeňského dozorce, někdo chce dělat u Celní správy, někdo chce dělat u policejní, někdo chce dělat to military, ale prostě takto to nelze dělat.
Já se tady domnívám, že prostě jestliže jsme tady bojovali třeba u příslušníků Policie České republiky o ty 2 800 korun, sváděli se tady o to šílené boje a najednou pět měsíců před volbami, pane ministře, vy přijdete a řeknete mám čtyři, 4 500 korun pro každého řadového příslušníka na každé tabulce, ještě nejlépe do tarifu. Když si takto chcete koupit příslušníky bezpečnostních sborů, ale takto to, prosím vás, nelze dělat, je v tom šílený chaos. Myslím si, že by stát měl sjednotit prostě tyto věci minimálně v tom náboru, protože jinak se nedobereme vůbec ničeho, vykanibalizujeme si vzájemně bezpečnostní sbory a uvedete tu další vládu, která přijde po vás do šíleného chaosu. Kdo to bude napravovat? Děkuji.

: Děkuju. Já u posledního hlasování jsem... Na sjetině mám, že jsem se zdržel, a hlasoval jsem pro. Zpochybňuju hlasování.

: Děkuji, paní předsedkyně. No tak já teď jsem přemýšlel, jestli mám zmáčknout čudlík nebo ne.
K paní kolegyni Richterové, prostřednictvím vás, paní předsedající, vy se tady rozčilujete a určitě to je součást už samozřejmě vaší kampaně, protože jinak vaše kampaň je prázdná, malá, absolutně marginální a prostě klepete se jako ratlíci, jestli vůbec přelezete přes pět procent za to, co jste předváděli za ty celé čtyři roky.
Vy tady zpochybňujete demokratické rozhodnutí tohoto parlamentu v předchozím projednávání toho bodu. My jsme se tady prostě rozhodli demokraticky napříč spektrem, že ten váš pozměňovací návrh byl zamítnut, a vy teď tady vždycky vylezete na ten pultíček a teď tady pláčete a brečíte, říkáte nějaké "Odsáno" (ODS a ANO) a takové podobné nesmysly. Vy jste byli tři a půl roku součástí té koalice. Já si myslím, že když to teď poslouchá ten zbytek vládní už dneska čtyřkoalice nebo čtyřiapůlkoalice, co vy tady teď na ně plivete za špínu, vymýšlíte si tady nesmysly, tak asi velice těžko se jim to poslouchá.
To, co tady zmínila moje ctihodná kolegyně, paní profesorka Válková, prostřednictvím vás, paní předsedající, ohledně toho místopředsednického postu ve vedení Poslanecké sněmovny s přednostním hlasem a s dalšími benefity, tak to je opravdu na zvážení. Už se samozřejmě blížíme ke konci, ale tak, jak se vyjadřujete, to se vyjadřujete velice ostře vůči těm zbylým stranám.
Takže já říkám, já tady odmítám to, že tady bylo něco nedemokraticky schváleno. Proběhlo tady nějaké hlasování, proběhlo to, jak to proběhlo, tak to prosím vás, nezpochybňujte. To bychom tady potom mohli vzájemně zpochybňovat úplně všechno. Děkuji. (Potlesk.)

Děkuji, paní místopředsedkyně. Já bych chtěl zařadit nový bod na pořad této schůze, který jsem nazval Bezpečnostní situace v České republice? S otazníkem. Chtěl bych ho zařadit jako první bod dnešní schůze po pevně zařazených bodech. Proč jsem zvolil toto téma? Pomalu a jistě se nám rozbíhají volební kampaně. Jednotlivé subjekty, které jsou v Poslanecké sněmovně, nebo ty mimoparlamentní subjekty představují své volební programy a já tady zjišťuji, že v každé druhé straně nebo v každé té straně je obrovské množství odborníků na bezpečnost. Dneska alfa a omega všech vystoupení v televizi v jednotlivých debatách, když prostě se začne diskutovat, tak každý najednou přichází s tím, jak je třeba řešit bezpečnost.
Jsem trošku překvapen, protože jsem se pohyboval aspoň třicet let v oblasti bezpečnosti ve svém předchozím zaměstnání. Když jsem vstoupil do Poslanecké sněmovny, stal jsem se členem výboru pro bezpečnost a ty tři a půl roku nebo už skoro čtyři roky na bezpečnostních výborech tyto problémy řešíme. V okamžiku, kdy vypukl konflikt mezi Ruskou federací a Ukrajinou, tak o to více se ta bezpečnost začala šetřit a my jako opozice celou tu dobu, toto celé volební období, na určité věci upozorňujeme. Upozorňovali jsme, upozorňujeme. Najednou máme čtyři měsíce do voleb a nyní se nám rojí jako houby po dešti jeden specialista na bezpečnost vedle druhého specialisty na bezpečnost z koaličních stran.
Mně se to opravdu silně nelíbí, protože jsme tady dávali celou řadu návrhů, za ty čtyři roky jsme tady měli nespočet interpelací na pana ministra vnitra Rakušana - který tedy, musím říct, (jako) jeden z mála sem aspoň na interpelace docházel - zařazovali jsme body, kde jsme upozorňovali na věci týkající se bezpečnosti, že to není jednoduchá věc, a neměli jsme žádnou odezvu. Nyní, kdy už ve své podstatě tato Sněmovna končí, už budeme mít jenom pár zasedání a nejsme schopni už prakticky v tom nic udělat a všechno to, co bude následovat, tak to v uvozovkách odnese další vláda. Ať to bude kdokoliv, kdo zvítězí v parlamentních volbách na podzim, tak bude muset řešit obrovskou řadu problémů, které tady za tyto čtyři roky, za toto volební období, za šéfování Ministerstva vnitra panem Rakušanem nám zas nabobtnaly.
Když to zkusím nějak okomentovat, proč takhle o tom tady hovořím a možná budu hovořit trošku delší dobu, protože my jako řadoví poslanci se opravdu málokdy dostáváme k nějaké možnosti více hovořit, pakliže nehovoříme přímo k nějakému tisku, který se vztahuje k bezpečnosti, ať už to byly lex Ukrajina I až lex Ukrajina VII, ať je to pakt víz a migrace, nebo předřazené věci ke zbraním a střelivu, zákon o zbraních a střelivu, kdy můžeme to nějakým oslím můstkem napasovat na tu bezpečnost, tak naše možnosti se vyjádřit v té věci jsou velice omezené. Buď na tom bezpečnostním výboru, ale potom výstup z bezpečnostního výboru je jenom v nějaké dílčí části tady na plénu, opět samozřejmě nebudou interpelace ve čtvrtek, protože je tam mimořádná schůze, protože tato koalice prostě nestíhá pracovat, tím jak si nastavila svůj pracovní řád, tím že si ve středu dávali ty vlády a přicházeli o třetí čtení, tak teď se nám nahromadilo obrovské množství tisků, které ještě by měly být vyřešeny, a proto jsou tam ty devadesátky, které dneska, když to budou občané sledovat, tak tam uvidí soubor x zákonů. Já vždycky když jsem ještě nebyl v Poslanecké sněmovně a občas jsem masochisticky sledoval tady ty přenosy, tak jsem si říkal: Doprčic, za každým zákonem je nějaká skupina lidí, která na to čeká. Čeká v tom svém ranku, prostě čeká, až tady ten zákonodárný sbor se rozhodne, a případně nějaký ten zákon jim schválí. No, ale když tato vláda prostě ve středu nepracovala, tak potom na konci volebního období už se to ani dohnat nedá, žejo. Všichni víme, že to, co se neschválí do konce tohoto volebního období, tak tím systémem spadne pod stůl, a lidé, kteří na to čekali a spojovali s tím něco, nějaké očekávání, nebo byli na to připraveni, že jim to třeba v něčem pomůže, tak opět budou zklamáni a přijdou o ten svůj zákon, na který třeba čekali. Ale to jsem říci nechtěl.
Já se vrátím se k bezpečnosti. Samozřejmě dneska přes všechny debaty v televizi, přes ta vystoupení, různé roadshow pana premiéra, který jezdí po republice, vystoupení v různých debatách na různých televizích, tak zaznívá, že je strašně důležitá bezpečnost. Bezpečnost, že je jenom jedna, to znamená, neměli bychom tedy oddělovat bezpečnost vnější od bezpečnosti vnitřní. Tady už ovšem narážíme na to, že vidíme silné postavení paní ministryně obrany, paní Černochové z ODS, která v rámci vnější bezpečnosti je schopna si v rámci rozpočtu vylobbovat obrovské částky. Samozřejmě má tam určitou podporu v tom, že jsme schválili dvě procenta HDP na obranu, tak tam samozřejmě má velký prostor, kde může na tu vnější bezpečnost... Do toho dobře zasahovat.
Tady hovořím zejména o platech vojáků. To, co tady bylo zcela nesystémově vystřeleno od paní ministryně Černochové, že je třeba zvýšit výrazně platy a benefity vojáků z povolání. Padaly tam částky až 8 000 korun. Když se, prosím vás, podíváte na tabulky, ve kterých bezpečnostní sbory jsou systemizovány, tak takhle vystřelit do veřejného prostoru 8 000 korun, to je přes dvě výsluhové tabulky, že po nějakých dvou, třech letech se to zvedá řádově, tak najednou někdo proskočí o dvě a půl té výsluhové tabulky nahoru oproti jiným sborům, protože tam nezaznělo to B. My tady slyšíme od vládních politiků, že bezpečnost máme tedy jenom jednu, neoddělujme vnitřní bezpečnost od vnější bezpečnosti, ale paní Černochová si vyrazila v tom svém prvním nástřelu pouze bezpečnost vnější a jenom pro ten svůj rezort.
Teď když se na to dívají ostatní příslušníci bezpečnostních sborů - protože máme samozřejmě Vězeňskou službu a Justiční stráž pod Ministerstvem spravedlnosti, máme celníky pod Ministerstvem financí, máme ostatní bezpečnostní sbory, Policii České republiky a hasiče pod Ministerstvem vnitra a potom máme tu armádu, žejo. Najednou ti ostatní lidé pracující pro stát, kteří tam jsou, setrvávají tam, prostupují těmi tabulkami, najednou zjistili, že někomu se může přidat osm, devět tisíc korun. Vezměte si, jaké se sváděly boje - nedůstojné absolutně - pro příslušníky bezpečnostních sborů, jestli se přidalo 800 korun nebo se přidá 1 500 korun a podobně. Při obrovské míře inflace, která v České republice je - to nejsou žádná dvě, dvě a půl procenta, jak pořád říká pan premiér Fiala na těch svých roadshow, ale samozřejmě kumulovaná inflace je pětadvacet, třicet procent - tak samozřejmě zasáhla všechny příslušníky bezpečnostních sborů.
Já jsem tady mnohokrát vystupoval, protože sám jsem léta pracoval v těch složkách a vím, jak to pro nás bylo tragické kolem toho roku 2010, kdy přišly Kalouskovy úsporné balíčky a my jsme všichni dostali rozhodnutí, ve kterých jsme šli o čtyři, pět, šest tisíc korun dolů v té době. Ti lidé tehdy měli pouze dvě možnosti, buď to nějakým způsobem skousli, uskromnili se, anebo prostě museli odcházet. Tehdy už byla velká vlna odchodovosti, zejména od Policie České republiky, protože ti lidi nebyli schopni zaplatit hypotéky, nebyli schopni zaplatit svůj běžný chod života.
My najednou tady všichni hovoříme o bezpečnosti, zjišťujeme, že pro někoho peníze jsou v tom státním rozpočtu - byť tedy jsou tam nějaká garantovaná dvě procenta, protože jsme dali nějaký příslib - a pro někoho ty peníze nejsou. O tom se najednou začalo hovořit, pan ministr vnitra Rakušan zjistil, že najednou fakt je to téma, že by to mohlo hodit nějaké hlasy. Je to konkurent koalice SPOLU, že jsou to všechno subjekty na pravé straně spektra. Tak najednou přišel s tím, že by to bylo dobré asi pro ty policisty čtyři nebo čtyři a půl tisíce korun - zase tak úplně vystřeleno takhle od boku - ale zapomnělo se úplně na Justiční stráž a na Vězeňskou službu, zapomnělo se úplně, o těch celnících se vůbec nemluvilo, kteří jsou pod panem ministrem financí Stanjurou, jako kdyby nic. Říkám pořád, že je to jenom jeden balíček lidí a jsou to lidé, kteří se všichni starají jako státní zaměstnanci o bezpečnost, když tedy přijmeme tezi, že bezpečnost máme jenom jednu, nemáme vnější a vnitřní, máme bezpečnost jenom jednu.
Takže prosím vás, přestaňme tady hovořit o tom, že tedy všichni myslíme na bezpečnost, když to opravdu potom nemyslíte vážně. Nedokázali jste svými skutky za čtyři roky zastabilizovat ty sbory, protože nic se nezměnilo k lepšímu. Všichni víme, kolik odchází každý měsíc profesionálních vojáků od armády, což je tedy obrovský problém, protože pakliže budeme mít techniku - máme tady za humny tedy ten válečný konflikt a my možná budeme mít nakoupenou techniku - ale nebude ji mít kdo obsluhovat, protože taky toho profesionálního vojáka nevyškolíte a nevycvičíte za rok a nejsou to ti záklaďáci jako my, když jsme byli na základní vojenské službě, kde nás naučili střílet z osmapadesátky a pak jsme tam někde imitovali u různých zbraní, že tam jakoby něco dokážeme. Dneska jsou to sofistikované systémy a ti vojáci musí být opravdu profesionálové. ***

: Pane místopředsedo, já taky budu reagovat asi faktickými, protože k tomu se to nejspíš zvrhne. Já bych chtěl říct ke kolegovi Letochovi, prostřednictvím vás.
Vy tady říkáte, že jádrem sporu nebo jádrem pudla jsou ty tlumiče. Ale tam nešlo jenom o tlumiče. Tam samozřejmě ty tlumiče se staly předmětem sporu, protože to navrhl pan ministr vnitra po té nešťastné tragické situaci na té Filozofické fakultě jako jedno z řešení, jako předřazení toho zákona, který nabývá účinnosti až za nějakou dobu. My jsme to tady říkali, že jsme čekali jako opozice, s čím přijde Ministerstvo vnitra. Ono přišlo s pár věcmi, ale najednou to jakoby všechno stáhli k těm tlumičům.
Ale já bych to chtěl říct i z jiného úhlu pohledu, kterým jsme na to pohlíželi. Jestliže jsme v demokratické společnosti, v tržní společnosti, já jsem to tady říkal, někdo má rád holky, někdo sbírá hmoždíře, někdo sbírá zbraně. A musíme na to pohlížet i tak, že jestliže ti lidé splní všechno to, co splnit mají, a rozhodnou se, že ke krátké zbrani lze pořídit tlumič, někdo si pořídí kolimer, někdo si pořídí nějaký laserový zaměřovač a podobně, tak to těm lidem musíme také umožnit.
Já jsem tady vždycky říkal, že nezabíjí tlumič ani nezabíjí žádná zbraň, protože byly takové snahy to omezovat. Já jsem byl na pár jednáních, tam vystupovali lidé úplně mimo mísu a říkali: Zakážeme to, jak to, že je možné, že má někdo takovou zbraň a makovou zbraň a podobně. Jestliže jsme v demokracii, někdo splní všechny náležitosti, velice přísné podmínky nabytí zbraně a schválili jsme povolení tlumičů, tak přece nemůžeme najednou to zase začít zakazovat jenom na základě těchto věcí. Buď jsme v demokracii, anebo nejsme v demokracii.
Takže nebylo to jenom o tom, že to jsou tlumiče, které byly použity na Filozofické fakultě, ale je to i o tom, že tedy i na krátkou zbraň nějaký výrobce vyrábí tlumiče a někdo, kdo na to má peníze, má to trochu jako koníčka, si to může pořídit. A proč by si to nemohl pořídit?

: Děkuju. Já bych chtěl zareagovat na pana ministra Rakušana.
Tak, pane ministře, neberte mi právo, abych já si myslel, protože já to považuju za základ demokracie. Jestliže prostě na tom trhu něco takového existuje, není to zakázané a někdo si to chce na tu pistoli pořídit, tak bychom mu to neměli zakazovat, když pro to nemáme nějaké úplně jasné a pádné argumenty. A ty tady nemáme.
To, že se nám to vrátilo z toho Senátu, tak proč bychom o tom nemohli tady opět diskutovat? Říkáte, že to na všech možných fórech probíhalo. Vy jste prostě utrpěl porážku tady v rámci pozměňovacích návrhů, kdy jedna z těch tří vašich věcí, jak říkal správně kolega Mašek, prostřednictvím pana předsedajícího, to, co jste měl za ten jeden z těch tří základních nosičů, tak vám neprošel, to bylo ten zákaz tlumičů na krátké zbraně. ***

Děkuju za slovo, pane místopředsedo. Vážené kolegyně, vážení kolegové, máme druhé čtení novely zákona o azylu. Jsem rád, že tady pan kolega zpravodaj řekl, že to považují za důležitý zákon. O to více je trošku smutné, že to je... že to přichází poslaneckou iniciativou, že to nebyl návrh, který by prošel klasickým legislativním procesem. Když je to tak důležité, tak musím připomenout, že jste původně chtěli po nás, abychom to schválili v takzvané devadesátce, to znamená v prvním čtení bez přípravy nějakých pozměňovacích návrhů.
My samozřejmě už jsme se vyjadřovali k té věci v rámci toho prvního čtení jako hnutí ANO. Já bych tady chtěl říci, že samozřejmě po mně budou vystupovat kolegové, kteří budou představovat pozměňovací návrhy, které k tomu zákonu (č.) 325/1999 Sb., o azylu, což je vlastně národní legislativa, tak i ve spolupráci s o odborem azylové a migrační politiky a s odbornou veřejností máme nějaké pozměňovací návrhy, které jsou smysluplné, které prostě zpřísňují některé věci pro lidi, kteří si jaksi pletou dojmy a pojmy, že někdo, kdo přichází a žádá o azyl, prostě nemůže si dělat, co chce, nemůže se prostě chovat takovým způsobem, že my bychom měli být pouze pro něj vstřícní, ale měl být dodržovat i určitá pravidla. Já nebudu tady vystřelovat prach od kolegů.
Já bych jenom tady chtěl říci a chtěl bych se vymezit vůči jedné věci, že hnutí ANO... Protože vy jste tady, pane zpravodaji, hovořil o tom, že ve své podstatě zákon o azylu nebo ta novela zákona o azylu je jakoby taková předzvěst implementace správného názvu paktu víz a migrace. Já jsem někde zaznamenal, že je tam jakási vstřícnost i ze strany opozice vůči paktu víz a migrace. Tady bych chtěl jasně říci, že hnutí ANO 2011 nesouhlasí se schváleným paktem víz a migrace v tom, jak byl dojednán, jak byl schválen. My nemůžeme nikdy s tím celkem jako takovým souhlasit. To znamená, jestliže tady někdo třeba zkusí nějakého trojského koně, že ve své podstatě dá nám nějaký pozměňovací návrh, který je zpřísňující, ale od té věci jakoby celku aspoň z mého pohledu nejede vlak. Pakt víz a migrace jako takový nemůžeme akceptovat, máme na to jiný pohled, nelíbí se nám to, jak je to připravováno. Já se osobně domnívám, že některé věci, které budou implementovány, které jsou připravovány a které různé zákony připravují a snažíme se je tady protlačit i takto zrychleně, tak nebudou fungovat. I ta novela zákona o azylu, byť je připravována v dobré víře a v dobrém úmyslu, tak se domnívám, že to je částečně vyvinění se pana ministra vnitra Rakušana, hnutí STAN a celé této vlády z toho, že se výraznou měrou podíleli na tom paktu víz a migrace v té podobě, jak je dnes připravován.
Já jsem tady hovořil, tuším, předevčírem, když jsem načítal bod programu, který jsem říkal - bezpečnostní situace v České republice - a dotknul jsem se tam celé šíře vlastně té bezpečnostní problematiky. Hovořil jsem o cizinecké policii, hovořil jsem v té souvislosti i s tím, co by pakt víz a migrace měl obsahovat, co obsahuje i tato novela zákona o azylu (č.) 325/1999 Sb., ve znění pozdějších předpisů. Je tam celá řada věcí, která se domnívám, že nebude a nemůže fungovat, takže my zase opět tady budeme přijímat něco, co potom ve finále... Ta realizace bude velice obtížná.
Chtěl bych tady třeba upozornit na situaci, která se týká osob, které na naší vnější schengenské hranici na Ruzyni řeknou to kouzelné slůvko "azyl". Ano, dobrá myšlenka je, že jakoby nevstoupí na území Evropy, zůstanou v nějakém meziprostoru, kde se s nimi bude po nějaké týdny pracovat, budou umístěni do detenčního zařízení, kde bude proveden bezpečnostní screening, kde bude proveden zdravotní screening, ale... Já jsem bohužel na bezpečnostním výboru ve čtvrtek nemohl být, kde byl pan ministr. Dneska tady není. Škoda, že tu není, já bych se na to chtěl zeptat. Ať mi pan ministr ukáže to detenční zařízení, které je vybudované na Ruzyni. To zařízení neexistuje ještě v současné době, není personálně obsazeno a my tady přijímáme legislativu. Toto se domnívám, že nebude možno v nejbližší době realizovat.
Opravdu by mě zajímalo, když tedy v rámci pobytových kontrol nebo záchytu nelegální tranzitní migrace nebo při přebírání osob třeba z Německa budeme mít nějaké lidi, kteří budou potenciální žadatelé o azyl - a v tom předpise se hovoří o tom, že u nich bude proveden bezpečnostní screening a že budou detekováni a budou umístěni do nějakého detenčního zařízení - tak při té kapacitě, kterou dneska disponujeme, byť není naplněná - to mi tady může klidně kolega oponovat, že dneska ta kapacita je naplněná asi z jedné desetiny - ale kdybychom to měli důsledně opravdu realizovat, tak ty kapacity naplníme, troufnu si říct, třeba do měsíce. Opět tedy, jestliže tam je ta věc, že by tyto osoby měly být detenčně zajištěny, kde se provede všechno to, co s těmi osobami se má provést, mají se potom třeba nabízet zemi původu a tak dále, tak to opět nelze realizovat. Nebo já se domnívám, že... Nevím tedy o tom, že bychom budovali nějaké další kapacity detenčních zařízení, kam bychom potenciálně tyto osoby umisťovali. ***

Děkuju, pane místopředsedo. Nechci brát čas kolegům, kteří už čekají na své vystoupení. Já tady nesouhlasím s panem zpravodajem. Prosím vás, jestli jste si chtěli během svého funkčního období zpřísnit azylový zákon, tak jste to mohli udělat bez toho, aniž byste prostě čekali na schválení v Evropském parlamentu paktu víz a migrace. Prosím vás, je to náš národní zákon o azylu, který tady je roky prostě, a nic nebránilo, aby vy, kteří jste u moci a máte rezort Ministerstva vnitra, máte celý ten aparát, abyste si prostě tam určité zpřísňující věci udělali, protože od doby našeho předsednictví se rámcově vědělo, kam to bude směřovat. Prosím vás, nevymlouvejte se tady na to, že jste čekali na to, až se schválí pakt víz a migrace, a potom že to musíte provázat prostě s tím.
Co jste čekali? Že tady pořád říkáte, že všechny země v okolí začínají toto jaksi zpřísňovat. To se přece dalo čekat, protože jsme evidentně prostě ani po těch devíti letech... Všichni víme, že to, co se schválilo, ten pakt víz a migrace, ke kterému vy jste tady výrazně přispěli tím, že jste se vůči tomu nevymezili a pak jste se zdrželi, takže vlastně víme už dneska dopředu, že to nebude fungovat, proto vlastně všechny ty země okolo nás začínají prostě najednou svoje národní, národní zákony zpřísňovat. Zákon o azylu (č.) 325 je naše národní legislativa, tam nikde není napsáno, že to musí být prostě provázané s tím paktem víz a migrace Evropské unie. Děkuji.

Děkuju, pane předsedající. Já jsem se snažil na základě svého projevu v tom druhém čtení být takový vstřícný, že jsem jenom řekl náš názor jako hnutí.
Můj osobní názor, člověka, který se třicet let pohyboval v cizinecké policii... K panu kolegovi Zunovi, prostřednictvím vás, pane předsedající, vy tomu opravdu věříte, co tady říkáte? Opravdu tomu věříte, že tím, že tady do zákona (č.) 325/1999 (Sb.) začínáte implementovat některé věci, jak říkal kolega Králíček, prostřednictvím pana předsedajícího, že to bude fungovat? Můžeme tedy tady opravdu... Já se asi přihlásím znova do obecné rozpravy a můžeme se tady bavit o těch osmi bodech, o kterých vy tady hovoříte. Vy opravdu, pane kolego, znovu prostřednictvím pana předsedajícího, věříte tomu, že ty jednotlivé body budou fungovat? Já jsem tady měl například lepší kontrola pobytu žadatele o azyl, což je ten třetí bod, nebo bod, který je například rozšíření bezpečnostního a zdravotního prověření. Budeme se tedy tady vzájemně přetahovat? Já se vás budu ptát nebo my se vás budeme ptát: Máme tedy ty kapacity zdravotníků do těch zařízení? Máme ta detenční zařízení?
To, co mi tady říkal kolega zpravodaj... Já nejsem padlý na hlavu, pane kolego. Na Ruzyni - ICP Praha Ruzyně - která má jediná mezinárodní tranzitní letiště, léta letoucí máme tranzit, máme tam záchytné zařízení, které bylo ale určené pro to, protože na Ruzyni přistane denně desítky letů a těch žadatelů o azyl se tam nějaké množství objeví. Ale to, co vy tady navrhujete, vy hovoříte o tom, že tam lidé budou čtyři až šest týdnů, kde bude ten důsledný bezpečnostní screening, zdravotní screening. To znamená, na Ruzyni se to aplikovalo tak, že když tam někdo přišel, řekl azyl, tak tam policisté udělali základní úkony, předali ho odboru azylové a imigrační politiky, protože už to nepatřilo pod cizineckou policii, a ta osoba byla někam umístěna do vnitrozemí, kde když pánbůh dal, tak tam zůstala, když ne, tak se ztratila během týdne. Tak neříkejte mi o tom, že máte právně na tuto vaši normu připravené detenční zařízení na ICP Praha Ruzyně, když tam to zařízení není! Můžeme tam zítra vyrazit jako členové bezpečnostního výboru. Ukažte mi detenční zařízení (Předsedající: Čas.) na ICP Praha Ruzyně s bezpečnostním aparátem na 24hodinové pokrytí (Předsedající: Váš čas.) směn, které bude reagovat na tyto vaše návrhy! Děkuji.

Děkuju, pane předsedající. Já bych chtěl ocenit pana Dufka, který se snaží aspoň nějak přibližovat ty naše názory, byť jsme se nedozvěděli to zásadní - co přináší ten pakt víz a migrace. Proč najednou je taková obrovská snaha? Vy to zdůvodňujete tím, že říkáte, že tím, že finálně se udělal pakt víz a migrace, tak my teď na to jakoby postupnými dílčími kroky reagujeme, ale reagujeme tak, že zpřísňujeme jakoby národní zákon o azylu (č.) 325/99 Sb. Ale nechcete úplně říct to, co z vás nemůžeme vyrazit, že to je vlastně implementace toho paktu víz a migrace, jo? Protože pakt víz a migrace tak, jak byl přijatý, a bohužel, bohužel za velkého přispění našeho předsednictví - a to je to, co vám nejvíc vyčítáme, že na tom nebyla nějaká naše shoda, že vy jste tam prostě byli, já nevím, submisivní, nedokázali jste prostě možná docenit ani politicky, ani jinak to, co to všechno přinese.
A nyní, protože jsme v roce voleb a naši občané vidí, dennodenně jsou konfrontováni s tím, co se děje v té západní Evropě, co se děje v tom Německu, co se děje v tom Rakousku, co se děje v té Francii, ty různé útoky a tak dále, a my prostě jako suverénní strana říkáme, že to my tady nechceme.
Já ve všech svých projevech říkám - my máme za pět minut dvanáct nebo máme možná dvě tři minuty po dvanácté hodině. A já opravdu nechci jako český politik, jako člověk, který se zabývá bezpečností, abychom toto dostali na naše území. Ale bohužel ten pakt víz a migrace, protože všechno je spojené se vším, je to spojené i se zákonem o tom azylu, tak vlastně všechno to je dohromady. To znamená, my opravdu budeme muset ty kvóty přijmout a ti lidi nám sem budou takovíto přicházet, ti nebezpeční. Děkuji.

Děkuju, paní předsedající. Já bych chtěl poděkovat panu Exnerovi za exkurz do minulosti.
Když pan ministr vnitra Rakušan přijel a tady nám mával nad hlavou v uvozovkách tím, jak vyjednal fantastický pakt víz a migrace, jak vlastně nemusíme přijímat ty migranty, jak je to všechno zalité sluncem, tak když potom jsme se z toho všichni vzpamatovali a zjistili jste i vy vlastně, byli jste překvapeni jako koaliční partneři - ne pan Exner, protože ten je ze stejné strany jako pan ministr vnitra, ale ti ostatní koaliční partneři, když byli překvapeni - tak se nejenom začalo hledat, jak to vlastně je tedy, jestli je tam nějaká rámcová pozice, na základě čeho vlastně pan ministr vnitra Rakušan vyjednával tu věc.
Asi se k tomu musíme vrátit tady, když jsou tady vytahovány tyto věci jakoby zpětně. Operovalo se i jakousi pozicí vlády předchozí, kdy Ministerstvo vnitra samozřejmě nemělo hnutí ANO, byl to pan Hamáček, byla to nějaká pozice, která byla jednorázově prostě dělaná pro nějaké jednání pana ministra vnitra - tehdejšího - Hamáčka, a vy jste se potom na to odkazovali.
Pan kolega Mašek tady o tom velice dobře hovořil. Pan zbytečný ministr, pan Dvořák, když potom ještě byl jakoby čerstvý, on teď už je zocelený, teď už dokáže argumentovat a podobně, ale tehdy byl takový úplně v tom počátku, tak vlastně to přiznal, přiznal částečně, že ty věci, že prostě to tak nebylo a vy jste potom hledali nějaký... Zpětně jste se snažili prostě z toho nějak dostat jako koalice, že prostě někdo, kdo je první místopředseda vlády, někde jedná a neví o tom ostatní koaliční partneři, nevěděl o tom tehdy asi pravděpodobně ani premiér a strašně se vám hodila ta rámcová pozice, která prostě... Ten materiál, já ho někde mám, jestli... Možná bych ho ještě vyhledal. Netušil jsem, že až takhle se k tomu budeme dalece vracet.
Takže to jenom pro dovysvětlení pro kolegu Exnera, prostřednictvím vás, paní předsedající. Případně se ještě přihlásím. Děkuju.

Děkuju, paní místopředsedkyně. No, já bych k panu kolegovi Žáčkovi, prostřednictvím vás, paní předsedající... Ano, jsou nějaké cesty bezpečnostního výboru, podíváte se na ty věci a ve své podstatě vždycky je potom konstatováno stále to samé a to je to, co zde říkáme my nebo to, co by obecně asi mělo platit. Proto jsme si udělali třeba ten schengenský prostor. Jak se prostě rozšiřovala Evropa, tak se přijímaly do toho schengenského prostoru další a další země a mimo jiné je to také třeba to Řecko, žejo. Řecko... Jsou tam nějaké ostrovy, ale je to mořská hranice, žejo. Když už prostě nevíme kudy kam, protože třeba ta situace je neúnosná, že se někde něco stane a samozřejmě potom se ptá občanská veřejnost, ptají se novináři, no tak vždycky vystoupí politik a řekne: Musíme ochránit vnější schengenskou hranici, musíme zpřísnit návratovou politiku. To jsou ty obecné floskule. Já jsem o tom hovořil tady předevčírem, to jsou věci, které jsou všem jasné, proti tomu nikdo nemůže říct ani slovo.
Ale potom musíme taky říct to B, jak to máme tedy udělat, žejo. My jsme tady uprostřed Evropy, to já s vámi souhlasím. Samozřejmě jsou mi jasné ty cesty, ty trasy, ať už je to balkánská cesta nebo je to ta střední cesta, severní, jižní a tak dále, to všechno je známé a existujou na to jasné postupy, kudy to chodí a v jakých časových relacích, ale v létě v zimě, když je moře klidné a když je zase neklidné, tak to chodí přes tu balkánskou cestu a podobně. Není to tak dlouho, co tady bylo pořád dehonestováno Maďarsko, které svým způsobem udělalo plot, že jo. Napřed to bylo špatně, potom najednou jsme byli rádi za ten plot, že ho máme, takže ona ta situace není úplně jednoduchá.
Budoucnost Evropy bude hodně teďko odvislá od toho, jak se vlastně zachovají ty okolní státy, jak se zachovají ty velké země, jako je třeba to Německo, protože tam kdyby prostě ty podmínky se měly změnit, tak se může ten Schengen klidně rozpadnout.
Já se ještě případně přihlásím, děkuju.

Děkuju, paní místopředsedkyně. Já bych navázal na svého kolegu Roberta Králíčka. To jsou právě ty věci, které potom jsou... Jak to budeme dělat? Na mě se obrací samozřejmě lidé z toho systému a říkají: Prosím vás, to nemyslíte vážně, opravdu, jak to máme dělat?
Nehledě na to, že Německo je po volbách, Německo výrazně tedy změnilo ten svůj náhled, Rakousko má jiný náhled, Polsko řeklo, že vůbec nebude pakt víz a migrace respektovat například, podobný názor má i Maďarsko a my se tady najednou můžeme dostat do nějaké kapsy. Ale prosím vás, novela zákona o azylu nás z té kapsy nevytáhne, protože jestliže Němci uzavřeli svůj obvod státních hranic, zachovali si svoji Landespolizei, zachovali si Bayerische Grenzpolizei, tak oni takhle lusknou (Luská prsty.), jak jsem psal na facebooku, vymetou pavučiny z těch budek, prostě postaví tam staticky ty policisty - do 50 kilometrů můžou dělat závojové pátrání do vnitrozemí - a oni každý den vám nachytají hromady lidí, kteří procházejí v rámci nelegální tranzitní migrace. Protože i když to chodí přes Polsko, chodí to přes nás, tak my jsme měli statisticky zachyceno v rámci nelegální tranzitní migrace kolem asi 225 osob. Ale jenom za měsíc leden, únor na bavorském nebo saském úseku byly desítky a jsou to spíš nižší stovky lidí, které už Němci takto nám vrací v rámci takzvaného odepření vstupu, kdy dokonce nemusí ani naše orgány vyrozumívat o tom, že nám někoho chytí.
Takže aby to bylo jasné všem, ten člověk nějakým způsobem v rámci nelegální tranzitní migrace se dostane přes naše území do Německa, Němci, protože mají na to síly a prostředky, ho tam sloví, odvezou ho na státní hranici, řeknou mu "ne, ne, ne, azyl už teď fungovat nebude podle nových pravidel" a překopnou ho zpátky do České republiky. To se, prosím vás, fyzicky děje.
Mně se to samozřejmě nelíbí. Já se ještě přihlásím, protože chci v tom pokračovat, nebo se možná ještě přihlásím do té rozpravy, abych to ještě ozřejmil. Takže prostě není to tak jednoduché, jak to na tom papíře vypadá.

Děkuju. Já se pokusím v těch dvou minutách. Tak readmisní dohody jako takové právě nám přestávají platit. Kdyby nám ty readmisní dohody platily, tak vlastně po předání na nějaké předávací místo česko-německé my tu osobu převezeme přes naše území, předáme ji na Slovensko, Slovensko ji předá někam dál a tak dále a tak dále, až by ta osoba skončila někde úplně mimo. Ale vzhledem k tomu, že se nedaří ztotožňovat ty osoby, které prochází v rámci té nelegální tranzitní migrace, ty osoby vlastně nemají u sebe ty doklady...
Samozřejmě, jestli si myslíte, že tím, že se tam dalo to, že se jim bude vstupovat do telefonu, že to je nějaká novinka, to prosím vás, když ta policie tu šanci má, tak to využije, dozví se tam nějaký směr, nějakou trasu, ale to jsou všechno věci, které jsou známé. Kdybyste šli na mezinárodní situační centrum na Ředitelství služby cizinecké policie, tam jsou specialisti, kteří prostě znají přesně ty postupy. Jak tady říkal pan kolega Žáček, proto jezdí i tady ty naše výbory bezpečnostní a další na ty zahraniční cesty, aby se seznamovaly. Všechny ty trasy jsou známé.
Tam jde o to - a to je to jádro toho pudla a jádro toho našeho problému - že vy jste se k tomu upnuli a vy teď tady říkáte v rámci už předvolební kampaně, že tady těchto osm nebo devět věcí to zastaví, že prostě bude lépe. Nebude lépe, bude podstatně hůře. ***

Děkuju. Já jsem rád, že pan Žáček si osvojil myšlenku našeho pana předsedy hnutí ANO 2011, pana Babiše, který vlastně říká, že vůbec ti lidé by neměli z té Afriky vyplout. Takže já jsem rád, pane Žáčku, že jste si nastudoval teze našeho předsedy.
Jedno z řešení, které hnutí ANO má, je, že bychom měli udělat nějaké pointy prostě například v té Africe a ti lidé, kteří procházejí přes Afriku a z nějakého důvodu se rozhodnou, že by chtěli v některé členské zemi EU třeba požádat o ten azyl, tak by tam došli, tam by mohli být ti imigrační styční důstojníci, ti policejní důstojníci, které vy jste určitě viděl na svých služebních cestách, kterých my máme tedy úplně minimální počty. Opět se můžu ptát: Máme dostatečné finanční prostředky na to, abychom třeba po vzoru Německa, které do těch zemí, odkud právě proudí ti migranti, dává imigrační styčné důstojníky, dává je tam třeba na letiště, na kontrolu dokladů, dává je tam pod diplomatickým krytím na ambasády, aby tam řešili ty věci, aby třeba odradili ty lidi od těch migračních tlaků? Ono těch možností je velké množství.
Já jsem neviděl žádný návrh smysluplný, který by třeba šel tímto směrem, abychom posílili rozpočty Ministerstva vnitra, abychom právě investovali do těch imigračních policejních důstojníků ve větší míře do těch zemí, odkud třeba potenciálně se mohou objevovat ti azylanti a tak dále. To všechno jsou řešení, která jsou.
Opravdu, mně se silně nelíbí, že nás nálepkujete, že my strašíme a že vy máte jediná ta správná řešení a podobně.
Prosím vás, i to, co říká kolega Zuna, prostřednictvím paní předsedající, to jsou takové floskule. Jestli to poslouchají lidi z odborné veřejnosti, když vy říkáte, že právě tady ta varianta jedna, varianta dva to řeší... Prosím vás, nic to neřeší, když vám Němci v rámci odepření vstupu předají nějakého cizince, který bude bez dokladů, nebudeme vůbec vědět, kdy vlastně přešel ty státní hranice, nezjistíme tu totožnost, protože ani v zájmu toho člověka není, aby s námi spolupracoval, tak prostě ho nedostaneme nikam dál, nikdo dál na té cestě ho nepřevezme. To jsou právě ty problémy, že ty naše vzájemné dohody, na základě kterých vznikl Schengen, nefungují. (Předsedající: Čas.) Děkuji.

Víte, jedno téma generuje druhé téma. My opravdu se vás jenom ptáme. Přestaňte sem chodit na ten pultík jako zástupci vládní koalice, zástupci předkladatele. Máte Ministerstvo vnitra, hnutí STAN. Pojďte nám to říct, protože na nás se ti lidé obrací, opravdu.
Závojové pátrání v Německu do 50 kilometrů. Bude zachyceno - třeba zítra - 150 osob na bavorském úseku státní hranice. Němci mají dneska pokyn nevyhovět těmto lidem, že mají nárok na azyl, přivezou je na státní hranice v rámci takzvaného odepření vstupu, což je legální institut. Je. Když budeme mít štěstí, tak je předají přes dvě předávací střediska, která máme na celém úseku německé hranice, což je víc jak 800 kilometrů. Když ne, tak to přivezou do Železné Rudy, řeknou "támhle je Železná Ruda" (Gestikuluje.) a nazdar (?). Já si to nepřeji. Vy tady říkáte, že jste starostové. Vy si přejete, ti starostové, aby v příhraničním regionu nastal absolutní kolaps, který... Pořád říkáte, že strašíme, my nestrašíme. To je realita, která po německých volbách opravdu třeba s nástupem jara může nastat.
Pak se nám tady budou někde potulovat nějací lidé, protože my je nebudeme schopni ani zajistit, protože nemáme na to kapacity, a když je zajistíme policejně na 24 hodin, 48 nebo 72, tak je nemáme kam umístit, protože podle vašeho návrhu bychom je měli všechny podrobit bezpečnostnímu screeningu, všechny bychom je měli podrobit zdravotnímu screeningu, měli bychom jim prohlídnout telefony, měli bychom je vytěžit a měli bychom je v rámci smluv nabídnout zemi, odkud říkají, že třeba pochází, prosím vás, měli bychom je hlavně umístit do nějakého detenčního zařízení, tam musí být ostraha, ochrana a tak dále, musí tam být nějaký přístup ke zdravotní péči, stravování a tak dále. Vždyť to nemáte. Nemáte to na celém území České republiky. Jak to chcete zajistit? Druhý den zavolají Němci na styčného důstojníka na západočeskou správu a řeknou: Mám tady dalších padesát lidí. A máme tady dalších padesát lidí. To je realita, která opravdu může nastat. My si to neuvědomujeme, protože jsme byli pořád jenom průchozí zemí (Předsedající: Čas.) tranzitní nelegální migrace.

Dobře, tak jsme se dozvěděli od pana zpravodaje, že máme typový plán. Bylo by smutné, kdyby stát ho neměl na vlnu velkého rozsahu. Bylo to na 30 000 osob, než přišel konflikt na Ukrajině, kdy samozřejmě všechny typové pány se předělávaly.
Vy tady říkáte, že jsme schopní zabezpečit ostrahu nějakého úseku naší státní hranice. No, nejsme, pane kolego. Já prostě tady nebudu hovořit... Nebudu tady lhát lidem, nebudu tady lhát za svoji stranu, nebudu tady lhát za svoje přesvědčení. Prostě v případě, že by došlo k tomu, že by se z nějakého důvodu přestaly aplikovat právě dublinské smlouvy, že by přestalo platit to, na základě čeho je vlastně postavený konstrukt volného pohybu osob - a okolní země k tomu plus minus začínají směřovat - tak nejsme, přátelé, schopni ochránit svoje státní hranice.
Pakliže bychom, jak říkáte, tady říkáte, že jsme to někdy aplikovali... Ano, aplikovali jsme to dvakrát v rozsahu několika měsíců na československé hranici, což je asi pětaosmdesátikilometrový úsek. Kdo měl ruce, nohy, tak tam jezdil, typově tam bylo pár policistů cizinecké policie s místní věcnou znalostí, ostatní tam jezdili z jiných složek policie, namátkově postavené kontejnery, chodili na nějaké toitoiky v noci, namátkové osvětlení ve dne, v noci, stálo nás to desítky milionů korun. Prostě jediné co, že se naučili z jiných jiných složek policie trošku... Čichli si k hraniční kontrole. Ale 810 kilometrů, 820 kilometrů německých státních hranic, obrovský úsek polských státních hranic, československé hranice... Ukázala se kulhavka, slintavka, co to znamenalo vlastně jenom na pár vyhraněných hraničních přechodech zajistit čtyřiadvacetihodinovou směnu. Ono to není tak jednoduché. Když potom by se nám systém Schengenu nějak začal bortit, tak tam potřebujete specialisty.
My tu nestrašíme, my se pouze ptáme. Já se zeptám znovu, pana Letocho, řekněte mi, kam ty lidi dáme? Kam ty lidi dáme, když nám jich Německo předá třeba příští měsíc - to se může stát - třeba 2 000. Vy podle papíru, který tady chcete - nebo podle toho zákona, pardon - který chcete schválit, řeknete: Všichni musí být umístěni do detenčního zařízení. Tam je povinnost pro cizineckou policii. Mě se kolegové ptají: Jak to máme realizovat?

Děkuju. Já už naposledy budu dneska vystupovat, protože už se točíme v kruhu a evidentně se prostě neshodneme.
Ale když říkáte, že pořád strašíme, nepřicházíme s nějakými návrhy, tak samozřejmě v tomto tisku máme nějaké pozměňovací návrhy, takže to už je první věc. My jsme se snažili na to nějakým způsobem zareagovat.
Máme před sebou vlastně návrh státního rozpočtu na rok 2026, pojďme se tedy domluvit, jestliže opravdu nám leží blaho bezpečnosti migrace na srdci napříč politickým spektrem, pojďme dát finanční prostředky na restrukturalizaci služby cizinecké policie. Pojďme se domluvit a připravit rychlou novelu, abychom službu cizinecké policie udělali opět liniovým celorepublikovým útvarem s ředitelstvím v Praze a s jednotlivými jednotkami po čtrnácti krajích. Pojďme se domluvit na tom, že se vydají finanční prostředky a udělají se nějaká zařízení na detenci cizinců, abychom mohli naplnit vlastně to, co tedy chcete schválit. Pojďme tedy na to využít finanční prostředky, alokovat na to nějaké finanční prostředky. Jedná se o bezpečnost, a jestli se jedná o bezpečnost vnější a vnitřní - a vy říkáte, my s tím souhlasíme, že bezpečnost je pouze jedna - tak můžeme na to využít i třeba nějaké finanční prostředky, které byly původně určeny třeba pro armádu. Můžeme revitalizovat nějaká kasárna a prostě udělat tam nějaké záchytné zařízení, které by nám pokrylo třeba nějakou tu první náborovou vlnu. Já se domnívám, že když nám tak leží ta bezpečnost na srdci a chceme dělat všechno pro to, aby se to zlepšilo, tak máme teď jedinečnou příležitost, abychom společně třeba vypracovali nějaký návrh - nebo vy, protože máte ten aparát - vypracovaný návrh, ke kterému si myslím, že my jako opozice se rádi přihlásíme, když to bude takto jednoznačně řečené, že to bude ve prospěch vlastně české policie, české cizinecké policie. Když tedy chceme, aby ten zákon o azylu nějakým způsobem fungoval, no tak musíme pro to vytvořit nějaké podmínky. Děkuji.

Děkuji, pane místopředsedo. Já bych se chtěl jménem svého ctěného kolegy Jirky Maška přihlásit k pozměňovacímu návrhu 6779 (6799). Je to pozměňovací návrh pana poslance Jiřího Maška, Roberta Králíčka, Huberta Langa, Petra Sadovského, Pavla Růžičky a Drahoslava Ryby. V této podrobné rozpravě bych se chtěl přihlásit k tomu, co bylo řečeno v rozpravě obecné. Děkuji.

: Děkuju, pane předsedající. Já jenom v těch dvou minutách velice krátce, jak to vidím. Já tady sedím celou dobu, poslouchám ty věci, nedostal jsem také odpovědi ani od pana premiéra, ani od pana Stanjury na ty otázky, které tady byly vznášeny. Já bych to vzal takovým letem světem.
Já se domnívám, že Piráti jako strana, která na to částečně upozornila, tak vlastně tato kauza jim nahrála, jaksi je polila trošku živou vodou, tu skomírající stranu a dneska se můžou jaksi trošku více prezentovat, protože to je i částečně trošku jejich téma ty bitcoiny a vůbec ta digitalizace.
Potom jsem rád, že tady je pan Výborný a pan Jurečka, protože pan Jurečka se vyjadřoval, jak se vyjadřoval, že chce nějaké další zdůvodnění a podrobnější zdůvodnění, pan Výborný se vyjádřil taky, jak se vyjádřil. Já bych řekl, že u KDU-ČSL, protože jsou svázáni v té koalici SPOLU, tak ani nemůžeme očekávat žádné jiné vyjádření. Já se domnívám, že kdyby KDU-ČSL měla třeba sedm, osm, devět, jedenáct procent, tak by pravděpodobně asi byla údernější jako takové to svědomí vlády a podobně. Ale protože se asi klepou trošičku o svoje volitelná místa na té kandidátce SPOLU, tak se vyjadřují, jak se vyjadřují.
Za TOP 09, což je další ta pidistrana navázaná na koalici SPOLU, tam se vyjádřila paní předsedkyně Sněmovny. To bylo takový nemastný, neslaný. A samozřejmě opět nezklamala, protože to končilo všechno Babiš, Babiš, Babiš a pomalu to vypadá, že ty bitcoiny ukradlo hnutí ANO v čele s naším panem předsedou.
Jako já se domnívám, že řadě poslanců z vládní koalice musí být tady stydno, protože když se na to podíváme, podíváme se na tu souslednost, podíváme se na ty věci, tak prostě to jsou věci, kdy tato vláda obhajuje neobhajitelné. U pana premiéra jsme zvyklí, protože, já jsem tady už někde říkal, ten prostě lže ráno, lže v poledne, lže večer, žije v nějaké svojí bublině a prostě z toho se vylhat nedá. Je mi trošičku líto tady pana Blažka. Já samozřejmě ho znám jenom čtyři roky, ale říká sám, že je tady dvanáct let, je to matador, měl i částečně úctu od nás opozice. Viděl jsem tu tiskovku pana Stanjury, pana premiéra. Ti ho prostě prohodili a udělali z něj obětního beránka a on to na sebe vzal. Děkuji.

: Děkuju, pane předsedající. Vzhledem k tomu, že tam je přihlášeno 33 účinkujících, tak se na mě určitě nedostane, tak já bych chtěl reagovat na pana kolegu Wenzla, prostřednictvím vás, pane předsedající, a já jsem v té předchozí faktické zapomněl na hnutí STAN jako poměrně velkého, silného hráče v současné koalici, který samozřejmě také se vyjadřoval prostřednictvím úst svého předsedy pana ministra vnitra Rakušana, že chtějí zodpovědět otázky. A teď tam také napadalo několik otázek, z nichž některé byly stejné, totožné jako otázky, které tady vznášíme my z opozice, a já bych se chtěl zeptat - škoda že tu pan ministr není, nebo jestli třeba pan Letocha, prostřednictvím vás, pane předsedající, který dost často mluví za pana ministra, by nám třeba tady nemohl za hnutí STAN vystoupit a říci, jestli je tedy spokojen s tím průběhem dnešní schůze. Už tady diskutujeme řadu hodin, chudák pan zpravodaj tady trpí a já prostě se domnívám, že ty otázky nejsou zodpovězeny. A jaký tedy bude druhý, další krok tedy význačného koaličního partnera, hnutí STAN v této vládě, který má místopředsedu vlády, pakliže ty otázky nejsou zodpovězeny?
Je možná zbytečné, abychom my sbírali podpisy v opozici na vyjádření nedůvěry této vládě, když nebudou naplněny některé odpovědi vlastně té vládní strany, tak třeba hnutí STAN odejde z vlády. Takže já bych rád tady slyšel nějaké vyjádření nějakého čelního představitele hnutí STAN, aby se k této věci, k této kauze také vyjádřili. Zatím tady prostě moc těch odpovědí ze strany vládních nějakých představitelů nebylo. Občas se vyjadřuje nějaký poslanec, slyšeli jsme ta vyjádření. S některými jsme nebyli spokojeni od pana premiéra nebo od pana Stanjury. Jak se tedy k tomu postaví hnutí STAN? To, jak jsem říkal, že KDU-ČSL a TOP 09, ty se nepostaví nijak, protože ty se klepou o svá volitelná místa na kandidátce hnutí (koalice?) SPOLU, a jsou prostě rádi, že to možná nějak přežijí a že se možná do té Sněmovny někteří aspoň čelní představitelé dostanou, ale hnutí STAN je významný hráč, který na této krizi této vlády (Předsedající: Čas.) vlastně může jedině vydělat.

: Děkuju, pane místopředsedo. Já taky ke kolegovi Jandovi, prostřednictvím vás, pane předsedající.
No, pane kolego, vy jste byl mistr světa, skákal jste na můstku, že jo? Já když jsem byl v Harrachově, viděl jsem ten můstek, já bych to neudělal, to jako ve vší úctě, nikdy bych se nespustil, měl jste asi zůstat u toho sportu, možná vychovávat děti, a ty skoky vám šly líp než ten váš projev, co jste tady provedl. Vy jste vůbec nemluvil k věci, vy jste si to spletl, přesně říkal kolega Wenzl, prostřednictvím pana předsedajícího, za těch sedm nebo osm minut tady nezaznělo vůbec nic, co je předmětem tady té dnešní schůze. Vy jste si tady prostě vylil svoje srdíčko, vylil jste si tady zase kýbl špíny na našeho pana předsedu, na naší předchozí vládu, vzal jste to prostě velice zhurta, zbořeniště a hnojiště jste převzali, takže vy jste po předchozí vládě převzali zbořeniště a hnojiště, pomatený mafián, sluha bolševiků. Prosím vás, takhle se vyjadřuje poslanec Parlamentu České republiky? To je předmětem té dnešní schůze, kdy máme diskutovat, kdy tady byla vznešena celá řada otázek a z vás vypadne zbořeniště a hnojiště, pomatený mafián a sluha bolševiků? Na to jste hrdý, pane kolego, na toto vaše vyjádření? Styďte se.

: Děkuju, paní předsedkyně. Tak já taky na kolegu Bureše, prostřednictvím vás, paní předsedající.
Tady několikrát zaznělo z naší strany, vraťme se k tomu ratiu, tady je nějaká schůze, vy prostě tady vystřelíte nějaký jedovatý šíp. Samozřejmě víte, že my jsme celkem hákliví na našeho pana předsedu, a na ty donekonečna se umírající prostě věci, které vy tady, když už ztratíte absolutní argumenty k jakémukoliv zákonu, který jsme tady probírali, a bylo jich tady hodně za ty čtyři roky, tak vždycky se prostě vracíte jenom tady k tomu jednomu, jo? Tak přijďte sem a řekněte mi, třeba vy konkrétně, pane kolego, jak vy na to nahlížíte, tady na tu věc? Prostřednictvím paní předsedající, abyste se necítil dotčený. Tak sem přijďte na ten pultík, zapomeňte na pana našeho předsedu a řekněte mi, jestli se domníváte, že to, co se teďka tady děje, je to něco normálního? Já se domnívám, že to něco normálního není, že to je obrovská ostuda, která prostě je velkou kaňkou vlastně na všech nás zákonodárcích. Jestliže sledujete aspoň trošku sociální sítě a vidíte, jak na to dneska tady lidé reagují, jak tady prostě komentují běžní občané tady tuto schůzi, tak je to prostě něco strašného, něco hrozného, co se tady stalo. Já jsem nečekal, že opravdu po všech těch aférách, které tady vyřezávaly, se tady objeví něco takového, jako je tato věc. A jestliže tady prostě vy budete říkat jako dospělý, poměrně inteligentní člověk, že tato schůze se už nejmenuje ministr Blažek pere peníze drogového dealera, měl by okamžitě odstoupit, tak to bylo dáváno v době, kdy my jsme sbírali ty podpisy minulý pátek, než ta věc takhle šíleně akcelerovala, tak jako my nemáme potom možnost zase to nějakým jiným způsobem měnit. Takže ta spodní část už platí. Pan ministr Blažek přijal nějakou odpovědnost, byl ve své podstatě špičkami ODS obětován, udělal ze sebe takového toho oslíka, na kterého se všechno nabalilo. Ale ta první část, ministr Blažek pere peníze drogového dealera, to, prosím vás, zatím si pořád stojíme, a to nám zatím nikdo nevyvrátil. Takže pojďte sem na pultík a zkuste tady se chovat tak jako politik.

: Děkuju. Tak na pana Beitla, prostřednictvím vás, pana předsedající. Tak za prvé, ten člověk si to neodseděl celé, to je první věc. Druhá věc, vy jste tady řekl krásnou věc, proč on vlastně jakoby vůbec za tím ministerstvem přišel, že jo, když teda, jak říkáte, to dostal zpátky, mohl si to sám otevřít a někam s tím odcestovat. No, on tam právě přišel proto, že si chtěl zlegalizovat nějakou tu část těch peněz, aby to potom mohl někde prodávat a udělal ten obchod, udělal ten deal, udělal tu věc prostě s tím ministerstvem. Třetinu vám dám a já tady mám otazníky. Proč třetinu? Když se to otevřelo, nějaký odborník to viděl, když tam bylo daleko víc než ty tři miliardy korun, proč ne třeba čtyři miliardy nebo pět? Proč ne pět miliard? Proč zrovna jednu miliardu? Proč to nebyly dvě miliardy? Dokážete mi na to odpovědět? Když už teda se dostaneme tak daleko, že bychom vůbec připustili to, že nějaký takový obchod by někdo dělal?
Prosím vás, blíží se volby. My všichni teď snažíme se získat nějaké finanční prostředky, řešíme to na našich různých výborech a podobně. Kdyby za námi někdo přišel, nabídnul mi 100 000 korun, tak vy myslíte, že bychom si nezjistili, od koho to máme, kdo to přinesl, jestli je to čisté, nebo je to špinavé? Tady mluvíme o jedné miliardě korun! Vy tady pořád říkáte, jaký to bude přínos pro náš stát, když - ježíšmarjá - když to dopadne, jak to dopadne, tak ještě bude škoda, ještě tam budou prostě nějaké žaloby a ještě na tom bude ten stát tratit, takže to je úplně mimo.
Ještě abych se vrátil zpátky. Samozřejmě doufám, že pan kolega Haas se neurazil, já jsem to myslel samozřejmě dobře a chtěl bych říct, že tedy opravdu máme v těch nápravných zařízeních vynikající práci, když tedy napravíme toho občana takovým způsobem, že sotva vyleze, tak udělá takové pokání a nabídne jednu miliardu korun. Mně to připadá jak v té komedii, jestli jste jí viděli, jak tam byl chycený ten traktorista v tom JZD, který z těch náhradních dílů ukradl ten traktor, a když ho u toho chytili, tak on říkal, já jsem to udělal z lásky ke svému JZD. Takže takhle, prosím vás, to podobně vyznívá. Takže to je úplně šílené. Takže otázka třeba moje úplně, proč teda nedal dvě miliardy? Proč nedal tři miliardy? Proč stát si neřekl třeba o deset miliard, když tam bylo dvanáct miliard, když to otevřeli a zjistili to ti odborníci.

: Děkuju. Já tím, že jsem byl osloven, tak bych to vzal postupně.
Děkuju panu Havránkovi, prostřednictvím vás, paní předsedající, za vysvětlení té virtuální peněženky. Tam jsme si to vyříkali, protože já jsem v tom taky amatér, takže jsem tam trošku prozřel. Zároveň si myslím, že vy jste jeden z těch poslanců ODS, který se vyjadřuje, jak se vyjadřuje, že jste o tom nevěděl. Možná je vám stydno za některé ty kolegy, kteří tady obhajují neobhajitelné.
Já bych se vyjádřil k panu poslanci Haasovi, prostřednictvím vás, paní předsedající, který říká, že je to tak jednoduché, že je to vysvětlitelné za chviličku. Já se to nedomnívám, to bychom tady neměli tuto schůzi, neměli jsme tady x hodin projednávání řady otázek, které tady zaznívají, a nežilo by to na těch sociálních sítích tak, jak to žije. Žije tím prostě dneska celá společnost, když si kdokoliv z nás otevře mobil, tak vidí, jak to na všech těch sítích lítá.
Úplně nakonec bych si nechal kolegu Beitla, který se tady vyjádřil, že on jakoby rád se vyspal jako člověk. To asi všichni, pane kolego Beitle, prostřednictvím paní předsedající. Já bych taky rád se vyspal, ale za toto volební období jste tady strávili řadu hodin nočních schůzí, řadu dalších věcí. Kdybyste, pane kolego Beitle a ostatní kolegové z koalice, vládli trošku lépe, trošku to bylo kultivovanější a nebyli tady, neřešili jsme tady jeden váš průšvih za druhým, tak bychom tady nemuseli trávit ty noci. Máme tady obrovské množství schůzí, i tato schůze ukazuje, že kdyby to bylo trošku jinak, tak bychom tady nemuseli být a možná byste se, pane kolego Beitle, prostřednictvím paní předsedající, dobře vyspinkal. Já bych se taky rád dobře vyspinkal. Děkuju.

: Děkuju, paní místopředsedkyně. Já bych se vrátil k meritu věci, to znamená, bavíme se o té bitcoinové kauze.
Já bych chtěl reagovat na předřečníka, na pana Vondráčka od nás, který tady hovořil, prostřednictvím vás, tady hovořil o tom koordinátorovi na Ministerstvu spravedlnosti. Já bych chtěl říci, že jsem člen komise Finančního analytického úřadu, jsem člen bezpečnostního výboru a na obou, jak na té komisi, tak na tom bezpečnostním výboru, jsme byli příjemcem řady informací. Některé byly režimové, tak se o nich nemůže hovořit, byť paradoxně tyto režimové informace za jeden, za dva dny se objevují zcela běžně v tisku, takže potom je to trošičku složité pro nás, držet tu lajnu, co se dozvíme na těch výborech v režimu utajeném, když potom je to běžně ve veřejném prostoru.
Já bych chtěl říci, že tady opravdu řešíme obrovský skandál této vlády, a řeknu vám první můj takový dojem.
Já se přihlásím několikrát, protože nejsem ani přihlášen do normální rozpravy, protože při třiceti kolezích, kteří jsou tady v tom běžném pořadí, jako řadový poslanec by na mě došlo až někdy navečer, možná už by to bylo i kontraproduktivní, takže budu reagovat nějakými faktickými.
Začal bych tím Finančním analytickým úřadem, kde jsem se účastnil toho jednání, kde byl pan ředitel Hylmar, který nám tam vysvětloval věci. Chtěl bych říci na jeho částečnou obhajobu, že on jako člověk, který předtím pracoval ve finanční policii a potom přestoupil na Ministerstvo financí, do čela toho úřadu, tak já za ty čtyři roky, co jsem na ten úřad docházel, jsem s ním měl dobré zkušenosti. On mi tam sám říkal, že prostě absolutně nechápe, jak někdo vůbec mohl s takovou myšlenkou - přijetí peněz od osoby, která je prostě z nějakého kriminálně závadového prostředí - přijít, jak k tomu vůbec mohlo dojít.
Řeknu vám takový můj první dojem z toho, že ti lidé, kteří pracují v těchto vysokých pozicích, ale samozřejmě jsou podřízení těm jednotlivým ministrům, kteří by měli být garanti toho, že se něco takového vůbec na těch centrálních úřadech nestane, tak jsou z toho opravdu nešťastní. Ještě se přihlásím.

: Děkuju, pane místopředsedo. Já bych pokračoval v takovém tom rozboru bitcoinové aféry. Máme tady Ministerstvo financí, významná postava, první místopředseda ODS, člověk, o kterém se v prostředí říká, že vlastně všem ministrům do všeho mluvil. Všude byl, všechno věděl, od všeho měl klíče. Nyní tady nastává situace, že tam se objevil ten dopis, který tam doputoval - šéf jeho kabinetu je jeden z bratrů Bendů, taky zaměstnaných ve státní správě, tato rodina - a padesát dní údajně ten dopis někde ležel na Ministerstvu financí, aniž by byl vypořádán, aniž by pan ministr Stanjura o tom dopisu nějakým způsobem věděl. To se nám opravdu při znalosti státní správy, kde probíhají dopisy různého formátu a různé důležitosti, ale prostě jestliže někdo nabízí jednu miliardu korun - což je 1 000 milionů korun ve prospěch státního rozpočtu - tak se mi opravdu nechce věřit, že by takovýto dopis, opatřený jistě takzvanou košilkou nebo referátníkem, na tom ministerstvu nedoputoval za padesát dní k ministrovi financí.
Jsou tam dvě roviny. Buď tedy tam byl jakýsi záměr toto překrýt a pokusit se to nějakým způsobem vymlčet, promlčet, proprat ty peníze, což se můžeme my tady domnívat, anebo je tam absolutní neschopnost a nekompetence těch vrcholných úředníků na Ministerstvu financí komunikovat s jejich ministrem. Já nevím, co je více špatně. Buď tedy máme zcela nekompetentního ministra financí, který absolutně neví, co se mu děje pod křídly jeho Ministerstva financí, anebo tady máme podezření, že někdo, špičky jedné z politických stran, se pokusily pod vlivem takhle velké částky - protože tam se nejedná jenom o tu jednu miliardu, ale může tam být až 9,5, 12,5 miliardy nebo bůhví kolik miliard - prostě jaksi zastínil jejich dobrý úsudek ten počet nul za tou jedničkou, co se týče finančních prostředků.
Ještě se přihlásím s dalšími dotazy, protože ty neustále nejsou zodpovězeny.

: Děkuju, pane místopředsedo. Já bych teď chtěl upřít pozornost na Ministerstvo spravedlnosti, novou ministryni spravedlnosti, místopředsedkyni ODS. My jsme od samého počátku říkali, že pakliže by odéeska chtěla transparentně aspoň pro veřejnost na první dobrou ozřejmit ty věci, tak pravděpodobně asi není vhodné tam dávat místopředsedkyni ODS, která by měla vyšetřovat prvního místopředsedu ODS, který... Tady máme podezření, že měl tam nějakou jinou roli, než ze které se snaží stále vyvinit. Je to prostě celé netransparentní.
Jestliže dneska zaznívá ve veřejném prostoru, že paní Decroix bude svolávat jakousi kontaktní schůzku, na kterou chtěla přizvat opozici, kde bychom se měli bavit o jakémsi koordinátorovi, jak tady přesně zaznívalo, což není nikde napsané, že to je někde nějaký ústavní činitel nebo někdo, tak prosím vás, proč hnutí ANO tam nechce? Z mého úhlu pohledu jako příjemce určitých informací z bezpečnostního výboru víme - nebo já vím - bezpečně, že tam se nemůžeme nic podstatného dozvědět. Poté, co byla snaha ty bitcoiny prodat, objevily se v té směnárně, FAÚ zareagovalo, podalo trestní oznámení na neznámého pachatele, vzhledem k rozsahu škody to řeší národní centrála boje s organizovaným zločinem a probíhá trestní řízení. V rámci toho trestního řízení jsou obeznámeny určité orgány, organizace, určití úředníci a již všechno probíhá v šetření. To znamená, my na bezpečnostním výboru, když jsme vznášeli dotazy, tak od pana Mazánka, šéfa NCOZu, jsme dostávali odpovědi: Na toto vám odpovědět nemohu, je to předmětem trestního řízení. Otázka další: Proč, co, jak, kdo v tom mohl být? Nemohu vám na to v současné době odpovědět, je to součástí trestního řízení.
Já vznáším otázku: Co si myslíte, že vyšetří jakýsi koordinátor, byť by to byla sebedůstojnější osoba, třeba i z nějakého prostředí bývalých soudců a podobně? Prostě nemůže se dozvědět žádné jiné otázky, než které jsme se nedozvěděli my na těch uzavřených bezpečnostních výborech od orgánů, které to šetří.

: Děkuju. Já bych navázal na kolegu Maška, kolegu z bezpečnostního výboru. Já bych chtěl říci, že vlastně všichni ti ředitelé bezpečnostních služeb, kteří tam byli přítomni, lidé, kteří jsou vzdělaní, kteří se tam snažili nás nějakým způsobem informovat, tak z nich úplně čiší - a to je pro občany, to je pro novináře, protože já dost často dostávám dotazy, jak ten vývoj probíhal, jak to tam bylo - tak můj osobní dojem z toho je, že někteří se snaží obhájit neobhajitelné ze své pozice, protože jsou v pozici, ve které jsou, za současné vlády. Někteří opravdu se cítili velice nekomfortně, protože prostě viděli - a to, myslím si, že vidí každý dospělý, vzdělaný člověk, který prostě už... - jak ty informace začínají vyhřezávat, že tady prostě něco nevoní, když to řeknu slušně, že tam něco není v pořádku. Ono obhajovat neobhajitelné, zastávat se lidí, kteří vám vrší jednu lež na druhou, jedna polopravda (střídá?) druhou polopravdu, když potom něco trvá dlouho, tak už vlastně lidé ani neví, co říkali.
Chtěl bych tady ještě říci, že to usnesení, které dávalo hnutí STAN, ono bylo krásně načtené panem Letochou, prostřednictvím pana předsedajícího, potom k tomu hlasování samostatně nedošlo. Dneska máme takové oblečené neoblečené hnutí STAN. Hnutí STAN tady nevím, jakým způsobem se dneska k tomu postaví, prostě jestli tedy někteří poslanci odejdou z hlasovacího sálu, což je vlastně stejné, jako kdyby se zdrželi, ale mohou potom říkat pro svoje voliče: My jsme měli na to trošičku jiný názor. Nejsou konzistentní. Já si myslím, že jsou ve velice nekonformním postavení, protože ví, že to není v pořádku.
Já bych chtěl, aby opravdu veřejnost dneska sledovala to večerní hlasování a podívala se, jak ten který poslanec toho kterého regionu se k tomu postaví, protože opravdu je to neobhajitelné, je to megaprůšvih, je to prostě megaostuda pro náš stát, něco nepochopitelného, jak někdo se může spojit s organizovaným zločinem a propírat peníze, špinavé peníze z nějakého darknetu.

: Ano. Já bych reagoval na kolegu Vomáčku, prostřednictvím vás, pane místopředsedo. Vy jste morální autorita Poslanecké sněmovny, já jsem vás takhle i tituloval. Ono už se to někde používá. Já bych také chtěl vědět, když tady říkáte některé ty věci, kolegyně Peštová už zmínila, jeden demokratický, nedemokratický. Já bych chtěl vědět - stojíme na správné straně a stojíme na nesprávné straně. Tak já bych chtěl vědět, jaká je ta správná strana tedy a jaká je ta nesprávná strana, třeba ve vašem pojetí. Mě to celkem od vás zajímá, já vás mám celkem rád a rád bych to od vás tedy slyšel, jestli byste na to mohl třeba odpovědět.
Jestliže kolega Zlínský to dal v rámci, prostřednictvím pana předsedajícího, nějakého svého proslovu, tak on to asi myslel, a nechci mu samozřejmě nic podsouvat, že ten obyčejný, v uvozovkách obyčejný člověk je ten běžný občan. Ten běžný občan, který, když sleduje tady to dnešní jednání, nebo vůbec jaksi nad tím přemýšlí, a pohybujeme se v částkách mimo běžné chápání toho běžného občana třeba s běžným příjmem. Tak takhle to možná bylo i myšleno. Samozřejmě nikdo není nějaký obyčejný a neobyčejný člověk. Určitě nikdo si nebude říkat, že nějaký neobyčejný člověk jenom proto, že momentálně třeba je poslancem Parlamentu České republiky.

: Děkuji, pane místopředsedo. Tak já bych ještě ke kolegovi Vomáčkovi taky prostřednictvím vás, pane místopředsedo, abych navázal tedy, abych nebyl mimo. K těm obyčejným lidem, tak já v kontextu té dnešní schůze za toho obyčejného, normálního člověka považuju občan České republiky, který se ptá, jak je možné, že ty neobyčejní lidé, kteří zastávají vysoké ministerské posty, dovolili a vůbec umožnili to, proč tady vlastně dneska jsme. Z pohledu toho obyčejného člověka, který nemusí být někdy úplně obyčejný člověk, ale může to být třeba vysokoškolsky vzdělaný člověk, který absolutně není schopen pochopit, že stát se prostě podílel na tom dealu s nějakým člověkem, který byl odsouzen, s nějakým pochybným darem z nějakého pochybného obchodu, kdy ten člověk, ten pan Jirkovský nebo jak se jmenuje, nebyl schopen vlastně doložit ani svůj příjem. A přece každému musí být jasné, že ty jeho výše příjmu nemohly odpovídat z nějakého čistého příjmu té velikosti té částky, kterou potom on prozřel a nabídl to vlastně tomu státu.
Takže v tom kontextu prostě se tady my jako opozice ptáme, bohužel se nedozvídáme odpovědi, prostě za obyčejné lidi, protože my jsme lidmi volení zástupci, že, takže za ty obyčejné, normální lidi se ptáme, jak je toto možné a požadujeme od vás jako od zástupců současné vládní koalice, kteří vládnete a máte ta ministerstva, měli jste ty možnosti tomu i třeba zabránit, tak se ptáme jenom pana Stanjury, ptáme se pana premiéra, jak to tedy je, jak tam pan premiér řídí ty ministry? Jak pan ministr Stanjura řídí své ministerstvo? Já už jsem tady dneska zmiňoval, buď o tom věděl, anebo o tom nevěděl. A teďka nevíme akorát, co je z těchto dvou variant horší.

: Děkuji, paní místopředsedkyně. Já jsem poslouchal pana kolegu Tesaříka, prostřednictvím vás, v předsálí, jako to vaše vystoupení mělo spojeného s těmi bitcoiny a s tou, co je předmětem té dnešní schůze, co? To jsem já vůbec nepochopil.
Možná to, co tady zaznělo od kolegy Menzela, prostřednictvím vás, paní předsedající, taky bych se chtěl zeptat, jaký je pohled teda KDU-ČSL na tuto aféru, jak jednotliví poslanci k tomu přistupují, jak prostě vy to máte navnímaný. Je to tak, že teda vaši topoví lídři jsou spojeni v koalici SPOLU, jsou na pár volitelných místech a při vaší míře volitelnosti nebo preferencí samostatné KDU-ČSL, která prakticky, jak se úplně rozmělnila už, tak prostě vy jaksi ani k tomu nebudete vystupovat, vy nás tady budete zásobovat nějakými projevy, které úplně jsou odtržené od toho meritu té věci, kterou tady projednáváme, nebo já bych opravdu chtěl slyšet vyjádření jednotlivých poslanců, prostě jak oni na to nahlíží, protože každý z nás jsme zástupci volení vlastně lidmi, máte přece nějaký svůj volební obvod. A neříkejte mi, pane kolego, že nedostáváte informace od těch běžných lidí, zase se vracíme k těm běžným lidem, kteří se prostě dotazují a ptají se, stejně se jako ptají lidi u mě, prostě říkají, je to možné? Zkuste tam vystoupit, zkuste tam vznášet ty dotazy, já už jsem tady ty dotazy vznášel.
Já třeba při znalosti částečně státní správy mi absolutně není jasné, jak na Ministerstvu financí prostě padesát dnů se nedostane k ministrovi vlastně oběžník, ta košilka prostě s dopisem jednoho ministra druhému, když už teda vůbec jako připustíme, že referátník, kdy prostě já vím, že na Ministerstvu vnitra prostě nás tam naháněli, abychom to rychle podepsali, třeba do dvou dnů, do tří dnů. To je jedna taková základní otázka.
Když už to prostě novináři jakoby vyhrabali, objevilo se to, nebo ti úředníci to pustili, protože to nechtějí na sobě nechat, tak najednou se dozvíme, že pan ministr financí na svém rezortu nedostal od svého šéfa sekretariátu padesát dní referátník.

: Děkuji, paní místopředsedkyně. Já k panu poslanci, který teďka hovořil. Nevím tedy, jestli byste neměla možná zasáhnout a odebrat mu slovo. Já chápu, že na začátku on si udělal ten oslí můstek, že říkal, že musí taky chválit tu vládu a že předmětem vlastně toho vyjádření naší nedůvěry nebo vaší důvěry, nebo jak bych to nazval, je to, že tedy tady vystoupíte. Ale vy jste jako úplně mimo, jo. Četl jste tady nějaký projev, který vám tam někdo nadatloval, potom tam použijete nějaké prostě... (Předsedající: Prostřednictvím, oslovujte prostřednictvím.)
Nadatloval snad není sprosté slovo, paní předsedkyně, vy mě pořád opravujete.

: Děkuju, paní předsedkyně. Tak já bych taky reagoval na to, co se teď objevuje ve veřejném prostoru, jak paní ministryně spravedlnosti paní Decroix říká, že sestaví nějaký ten časový harmonogram. A tady se hovoří o tom, že bude pouze doplněn, ale že ve své podstatě ty základní věci jsou známy. To znamená, jinými slovy, nedočkáme se nějakého zásadního překvapení v té časové ose, která už ve své podstatě už je známá, kde tedy jednoznačně to začíná být velice nepříjemné pro prvního místopředsedu ODS ministra financí pana Stanjuru.
Vypadá to, že nám, kolegové, kolegyně, tady v přímém přenosu pravděpodobně lhal. A jako to je už docela problém, protože se můžeme bavit o nějakých nejasnostech a podobně, ale jestliže někdo tady vystoupí... A nejsme tady dneska poprvé, máme tu dneska druhý den, pan Stanjura už vystupoval na té schůzi, která byla před týdnem, která se věnovala primárně odchodu pana tehdejšího ministra spravedlnosti z funkce, který si potom nakonec tedy vytáhl toho černého Petra, když to řeknu takhle lidově, a jakoby si posypal popel na hlavu a řekl: No, já to zkusím tedy vzít všechno na sebe a pokusíme se to nějak zamést pod koberec s tím, že já tedy odstoupím. Byť to byla silná figura, tak evidentně to tak není.
Paní Decroix nemůže přijít opravdu s ničím jiným než, věřte mi, to, co jsme my příjemci třeba na tom FAÚ nebo co jsme byli příjemci informací na bezpečnostním výboru. To znamená, maximálně se tam budou doplňovat nějaké nuance. Ale tady z toho vyplývá, že opravdu pan ministr financí, první místopředseda ODS, silná figura ODS, tady lhal v přímém přenosu o té své roli, o tom svém zapojení. A ta role by tedy měla být nějakým způsobem tady oceněná v uvozovkách a měl by přijmout podobnou odpovědnost, jakou přijal ministr spravedlnosti pan Blažek. A to už není z mého pohledu jenom o prvním místopředsedovi ODS, ale už je to o panu premiérovi, protože to jsou figury, které jsou těsně vedle sebe, protože dominantní roli v této čtyřkoalici dneska hraje Občanská demokratická strana. Děkuji. (Už začíná hovořit předsedající.)

: Děkuji, paní předsedkyně. Já bych tady na úvod z té dvouminutovky zacitoval ze zákona č. 153/1994 Sb., o zpravodajských službách, kdy se hovoří, že zpravodajské služby předávají prezidentu republiky, předsedovi vlády a příslušným členům vlády případy k zjištění, které nesnesou odkladu, informace bezprostředně. My jsme se tady trošičku také dotazovali na bezpečnostním výboru, a to mohu říct, protože to nebudu říkat více, jaká byla role Bezpečnostní informační služby, která by měla stát na ochraně ekonomických zájmů republiky. A jestliže se jedná o takto zásadní věc, tak se nám zdá trošičku divné, aby vnitřní rozvědka prostě neměla vůbec žádný dotyk, neviděla, nedokázala z toho prostředí sosat informace o tom, že někdo nabízí někde jednu miliardu korun ve prospěch státu. To je na úvod.
Finančně analytický úřad. Já jsem člen komise pro Finančně analytický úřad. Pan ředitel toho úřadu pan Hylmar byl zbaven mlčenlivosti od pana premiéra, což kvituji, a na té naší komisi, která probíhala minulý týden, tak vlastně nám tam sděloval některé svoje informace. Samozřejmě to, co říká pan Stanjura, pravdou je, že ministr financí nemůže přímo úkolovat FAÚ, protože FAÚ jakoby ze své podstaty je nezávislý orgán, který prostě když zjistí, že někde dochází k nějakému špatnému převodu peněz a podobně, podezřelé obchody, tak dělá ze zákona to, že podává oznámení podle výše, to dává na NCOZ, který to potom následně šetří. A pan Hylmar nemá ze zákona povinnost informovat přímo ministra financí o této věci.
Ale zase, prosím vás, on ho nemusel informovat, ale jestliže tam nějaké takové komunikační věci probíhaly, tak se nám nechce věřit, že by tam prostě nedocházelo k nějaké komunikaci, takové té neformální, dotazování se a podobně. A tady pan Hylmar už jednoznačně nám tam řekl, a on mluvil celkem otevřeně, protože samozřejmě taky není šťastný z této situace, která vrhá špatné světlo nejenom na něj, ale na tu jeho zpravodajskou jednotku, že on po své řádově asi sedmnáctileté praxi na hospodářské kriminálce a potom, co přestoupil na ten úřad, se diví, že vůbec někoho napadlo něco takového realizovat. Ještě se přihlásím, abych to ještě upřesnil. Děkuji.

: Děkuji, paní předsedkyně. No, tak mnoho tady bylo řečeno, jako jak je ten film Hledá se Nemo, tak dneska bychom mohli říci: Hledá se Zbyněk Stanjura. Je to opravdu ostuda, protože je tady neustále vyzýván. A já teda jsem si nemyslel, že někdy budu v poslední době souhlasit s Piráty, ale to, co tady zaznělo od paní Richterové, prostřednictvím vás, paní předsedající, i od ostatních Pirátů, tak vlastně by dneska člověk za to na palec. Protože jak to tady bylo shrnuto, vlastně ta chronologie, to je nějaká ta časová osa, těch náhod je tam tolik, že už to snad ani být náhody nemohou.
Někteří koaliční poslanci, který tady vystupovali, byli úplně mimo mísu. Jak jsem říkal, co má důchodová reforma společného s projednáváním tady té aféry bitcoinové? Byť se bavíme o nedůvěře vládě a má právo každý poslanec tady říci jaksi, co chce, ale prostě bylo to úplně mimo.
Já věřím, že třeba je schopný tady vystoupit třeba pan poslanec Haas, prostřednictvím vás, paní předsedající, a třeba zase tady obhajovat neobhajitelné z pozice ODS a špičkových právnických nějakých tezí, které tady bude vznášet. My také neříkáme, že bychom nevěřili orgánům činným v trestním řízení. Dneska to šetří NCOZ a vlastně nějakého snad výsledku za nějakou dobu od pana Mazánka se dočkáme. Bude to samozřejmě na dlouhou trať, protože oni musí oslovit celou řadu orgánů, provést celou řadu výslechů, dotazování a dokazování a rozhodně to prostě nevypadá, že by to měl skončit před podzimem.
Také ta trestněprávní lajna tam prostě nějaká je. Stát zareagoval, FAÚ zareagovalo, zareagoval NCOZ a šetří se to. Ale my tady se bavíme o té politické odpovědnosti, prosím vás. Snad každý dokáže pochopit, že prostě lidé tady ztratili důvěru ve stát v takto zásadní věci, že tady se prostě na stát jako na nás, na všechny ostatní se nakydala nějaká špína o tom, že tento stát, Česká republika, pere špinavé peníze z nějakých netransparentních obchodů. A my tady jenom žádáme o vyvození nějaké politické odpovědnosti a tam ta (Předsedající: Čas.) odpovědnost pana Stanjury určitě je.

: Děkuji, paní místopředsedkyně. Já k paní ministryni... No, ona se snažila tím, co tady řekla, tu věc odklonit.
Ale ne, paní ministryně, my se na to nenecháme nachytat jako na háček. My se chceme vrátit k tomu, co tady říkáme. My tady chceme, aby se dostavil pan ministr Stanjura, aby tady ozřejmil všechny svoje věci ohledně té kauzy.
Já vám řeknu svůj osobní... Z čeho jsem úplně rozčarován. Opravdu, vláda by se měla zodpovídat nám poslancům a neměli by ministři proboha lhát! Tady jsme vlastně - i naše paní předsedkyně to řekla - my jsme tady pana Stanjuru opravdu chytili jak malého kluka za ucho, kdy on tady prokazatelně lhal.
Vám to, kolegové, nevadí, se ptám, kolegové z koalice, kteří obhajujete neobhajitelné? Vám nevadí, že tady vystupuje čelní představitel této vlády, ministr financí, a lže nám tady v přímém přenosu? Bylo to tady prokázáno, je to na stenozáznamech. Jak já mám potom věřit jinému ministrovi, který mi tady něco říká?
Jak mám potom věřit vám, paní ministryně obrany, že ty vaše nákupy, které realizujete přes svého náměstka, jsou ty čisté a že jsou transparentní a že to myslíte dobře s tou Českou republikou a že ty miliardy, které utrácíte a chcete navýšit ty rozpočty, že to bude všechno čisté a transparentní, když tady prostě prokazatelně nám jeden ministr lže?
Není schopný přijmout politickou zodpovědnost, je na tom pekáči a já už nevím tedy, jak bychom měli veřejnosti říci, co to znamená. Vždyť jestli nás sledují občané, po kterých chceme, aby prostě plnili zákony, aby odevzdávali svoje daně a podobně, a tady nám prokazatelně vysoký představitel této vládní koalice lže... On nám tady zalhal a není schopen ani přijít a vůbec tu věc tady konfrontovat. Já opravdu budu rád, až to orgány činné v trestním řízení někdy vyšetří, ale teď jsme tady, teď je to předmětem tady té nedůvěry této vládě. Já, prosím vás, očekávám - jako zákonodárce očekávám - že mi prostě pan ministr financí odpoví na ty otázky. Já tady dneska jsem celý den, pokládám tady jednu faktickou otázku za druhou a já se nemůžu smířit s tím, že mi tady čelný představitel vlády lže.

Děkuju, pane místopředsedo. Tak já jsem zpravodajem klubu hnutí ANO tohoto tisku, zákona o azylu (č.) 325/1999 Sb. Dostáváme se tedy k finálnímu čtení vlastně tohoto tisku. Já bych chtěl říci, že celé toto volební období jsme se jako hnutí ANO snažili i v oblasti cizinecké policie, v oblasti vlastně pohledu na cizince, ať už legální, nebo zejména ty nelegální, přicházet s nějakými konstruktivními návrhy. Všechno se to daleko více akcentovalo poté, kdy tedy Ruská federace napadla Ukrajinu a byla tady ta velká přílivová vlna.
Potom pro nás velké překvapení bylo, když pan ministr vnitra Rakušan v době našeho předsednictví se vlastně vítězoslavně vrátil tehdy a řekl, že se přihlásil za Českou republiku k paktu víz a migrace, což tedy Evropa několik let připravovala a za našeho předsednictví bohužel došlo k té finalizaci. Tam je ten náš základní rozpor, kdy my prostě nesouhlasíme s tím, co vlastně z té Evropy v uvozovkách vypadlo, nesouhlasíme s tím, jak Česká republika reagovala, to znamená, jak napřed servilně ustupovala a připravovala všechny věci na schválení toho paktu víz a migrace. Potom když se zjistilo, že to opravdu je problém a bude to problém i politický, protože samozřejmě celá řada našich občanů je z toho vystrašená, nesouhlasí s tím, co bylo dojednáno, tak potom Česká republika se finálně zdržela.
Kdyby, prosím vás, se to nehrálo politicky před volbami tak, že pan ministr vnitra Rakušan, hnutí STAN, jak tato koaliční vláda říká, že jenom díky novele zákona (č.) 325/1999 Sb. se zlepší všechno v oblasti té migrace a že to je vlastně příprava na implementaci paktu víz a migrace jako takového, která má naběhnout do účinnosti někdy příští rok,⁠⁠⁠⁠⁠⁠ tuším duben nebo květen.
Tak jsou tam věci v tomto tisku, se kterými lze souhlasit. Jsou tam zpřísňující věci, připravoval to odbor azylové a migrační politiky Ministerstva vnitra a s takovým národním zákonem o azylu (č.) 325/1992 Sb., ve znění těchto novel, bychom s tím problém neměli. Pokud je to ovšem spojováno s náběhem paktu víz a migrace, s čímž hnutí ANO zásadně nesouhlasí -⁠⁠⁠⁠⁠⁠ máme na to odlišný názor, odlišný postoj, chceme migraci do Evropy řešit jiným způsobem, než jak ji řešíte vy -⁠⁠⁠⁠⁠⁠ tak prostě máme politicky s tímto tiskem problém. Jsou tam některé pozměňovací návrhy -⁠⁠⁠⁠⁠⁠ neschválili jsme tu devadesátku -⁠⁠⁠⁠⁠⁠ ke kterým jsme ochotni se připojit, protože jak říkám, čistě odborně a technicky jsou na tom dobře, jsou dobře zpracovány, ale prostě ten politický message od našeho hnutí je jednoznačný směrem k našim voličům a našim občanům.
My nesouhlasíme s paktem víz a migrace, tak jak byl schválen Evropou, tak jak se připravuje jeho implementace, protože se domníváme, že to bude obrovský problém pro naši zemi. To, že zatím jsme pouze v rámci nelegální migrace nebo těch potenciálních žadatelů o azyl pouze zemí, přes kterou zatím ty osoby prochází do té západní Evropy, tak je naším štěstím, ale to štěstí nebude mít asi dlouhého trvání. Prostě nesouhlasíme s kvótami, nesouhlasíme s tím přerozdělováním, tak jak to Evropa připravila.
Takže to naše finální stanovisko potom k tomuto zákonu projevíme svým hlasováním.
Škoda, že tady pan ministr vnitra není dnes. Správně říkal kolega Králíček, prostřednictvím vás, pane předsedající, že to je docela důležitý zákon, který ovšem je hlasován takto na poslední chvíli. Domníváme se, že jsme mu měli dát daleko větší prostor a měli jsme k tomu přistoupit daleko dříve. Z mé strany je to všechno, děkuji za pozornost.
