FILE: s130001_r1.txt

Date: 30. schůze, 13. února 2025
Speaker: Místopředsedkyně PSP Věra Kovářová

Místopředsedkyně PSP Věra Kovářová:: Vážené paní poslankyně, vážení páni poslanci, vážení členové vlády, zahajuji 130. schůzi Poslanecké sněmovny a všechny vás vítám. (Hluk v sále.)
Aby byla zaznamenána naše účast, nejprve vás odhlásím a poprosím vás, abyste se přihlásili svými identifikačními kartami a případně mi oznámili, kdo žádá o vydání náhradní karty.
Tuto schůzi svolala předsedkyně Poslanecké sněmovny podle § 51 odst. 4 našeho jednacího řádu na základě žádosti 50 poslanců. Pozvánka vám byla rozeslána ve středu 5. února tohoto roku elektronickou poštou.
Nyní přistoupíme k určení dvou ověřovatelů této schůze. Navrhuji, abychom určili poslance Hayata Okamuru a poslance Pavla Žáčka. Táži se, zda má někdo jiný návrh? Přivolám kolegy z předsálí.

Budeme hlasovat o návrhu dvou ověřovatelů této schůze.
Zahajuji hlasování. Táži se, kdo je pro? Kdo je proti?
Hlasování číslo 1, přihlášeno 115 poslanců a poslankyň, pro 112, proti 1. Návrh byl přijat.

Konstatuji, že jsme ověřovateli 130. schůze Poslanecké sněmovny určili poslance Hayata Okamuru a poslance Pavla Žáčka.
Sděluji, že do zahájení schůze požádali o omluvení své neúčasti na jednání tito poslanci a poslankyně: Babiš Andrej celý jednací den - pracovní důvody, Bělobrádek Pavel celý jednací den - zdravotní důvody, Berkovcová Jana celý jednací den - pracovní důvody, Bláhová Kamila do 13 hodin - pracovní důvody, Exner Martin celý jednací den - zdravotní důvody, Fifka Petr celý jednací den - zahraniční cesta, Foldyna Jaroslav celý jednací den - zdravotní důvody, Hrnčíř Jan celý jednací den - rodinné důvody, Kasal David celý jednací den - zdravotní důvody, Klíma Pavel do 10 hodin - zdravotní důvody, Kobza Jiří celý jednací den - rodinné důvody, Kohoutek Tomáš celý jednací den - zahraniční cesta, Kukla Martin od 13 do 15 hodin z pracovních důvodů, Munzar Vojtěch celý jednací den - rodinné důvody, Němečková Crkvenjaš Zdenka celý jednací den - rodinné důvody, Okamura Tomio od 11.30 - osobní důvody, Olšáková Eliška do 11 hodin - pracovní důvody, Philipp Tom do 12 hodin - pracovní důvody, Potůčková Lucie celý jednací den - zahraniční cesta, Quittová Petra celý jednací den - osobní důvody, Smetana Karel celý jednací den - zdravotní důvody, Svoboda Bohuslav celý jednací den - pracovní důvody, Urbanová Barbora celý jednací den - pracovní důvody, Válková Helena do 11 hodin - pracovní důvody, Váňa Josef celý jednací den - zahraniční cesta. (Hluk v sále přetrvává.)
Z členů vlády se omlouvají: Baxa Martin od 12 do 16 hodin - pracovní důvody, Blažek Pavel do 11 hodin - pracovní důvody, Černochová Jana celý jednací den - zahraniční cesta, Dvořák Martin do 12 hodin - pracovní důvody, Kupka Martin celý jednací den - zahraniční cesta, Rakušan Vít do 12.30 - pracovní důvody, Stanjura Zbyněk celý jednací den - osobní důvody, Válek Vlastimil do 11.30 - pracovní důvody, Vlček Lukáš celý jednací den - pracovní důvody a Výborný Marek do 15 hodin - pracovní důvody. Toliko omluvy.
Nyní přistoupíme ke stanovení pořadu 130. schůze, jehož návrh je uveden na pozvánce. Připomínám, že podle § 54 odst. 7 zákona o jednacím řádu rozhodne Sněmovna pouze o pořadu uvedeném v žádosti. Nelze navrhnout žádnou změnu ani doplnění pořadu. Rovněž tak nelze rozšiřovat schválený pořad.
Než přistoupíme k hlasování o celém návrhu pořadu 130. schůze, mám zde přednostní práva. Jako první je přihlášen pan předseda Marek Benda, ten stahuje svoji přihlášku. Nyní je přihlášena s přednostním právem paní předsedkyně Alena Schillerová. Máte přihlášku? Stahuje, ano, děkuji. Dále je zde přihláška pana předsedy Tomia Okamury, ten stahuje, a dále máme přihlášku pana předsedy Jakuba Michálka s přednostním právem. Prosím, máte slovo.


==================================================
FILE: s130001_r2.txt

Date: 30. schůze, 13. února 2025
Speaker: Poslanec Jakub Michálek

Poslanec Jakub Michálek:: Vážená paní místopředsedkyně, vážení kolegové, vážené kolegyně, dneska máme čtvrtek a měli jsme mít interpelace, měli jsme mít možnost interpelovat vládu. Bohužel, kvůli mimořádné schůzi se k tomu nedostáváme. Tak mi dovolte, abych se aspoň stručně vyjádřil k návrhu programu dnešní schůze.


==================================================
FILE: s130003_r2.txt

Date: 30. schůze, 13. února 2025
Speaker: Poslanec Marek Benda

Poslanec Marek Benda:: Vážená paní místopředsedkyně, vážené dámy, vážení pánové, stává se to jednou za deset let. Všichni jste viděli, jak jsem hlasoval pro, přesto mám na sjetině křížek. Zpochybňuji hlasování.


==================================================
FILE: s130003_r4.txt

Date: 30. schůze, 13. února 2025
Speaker: Poslanec Igor Hendrych

Poslanec Igor Hendrych:: Ano, ano, k hlasování. Stalo se mi to úplně poprvé. Na sjetině mám pro, hlasoval jsem proti. Zpochybňuji hlasování.


==================================================
FILE: s130003_r6.txt

Date: 30. schůze, 13. února 2025
Speaker: Poslanec Ondřej Babka

Poslanec Ondřej Babka:: Děkuju za slovo. Já se moc omlouvám, ale zřetelně jsem hlasoval proti, na sjetině mám pro, což neodpovídá mojí vůli, takže zpochybňuji hlasování.


==================================================
FILE: s130004_r1.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Děkuji, vážená paní místopředsedkyně. Vážené poslankyně, poslanci, dovolte mi, abych ve druhém čtení tedy uvedl sněmovní tisk 799, tedy vládní návrh zákona o dávce státní sociální pomoci. Já si dovolím shrnout stručně zásadní principy, které s touto legislativní úpravou chceme zavést.
Vývoj posledních třiceti pěti let ukazuje, že v České republice sociální dávkový systém vyžaduje opravdu poměrně velkou revizi tak, abychom vlastně dokázali nastavit některé základní principy, které v současném systému jasné nejsou, protože často se mluví ve veřejnosti o zneužívání sociálních dávek, nicméně to není v tom slova smyslu, že by většinově ti lidi zneužívali to, jak je nastavená právní úprava. Podmínky právní úpravy, tedy v zásadě až na relativně drobné výjimky, do jednoho procenta, opravdu nejsou zneužívány. Ale vlastně mluvíme tady často - my politici, ale i široká veřejnost - o formě zneužívání z pohledu jako principů toho, že například lidé, kteří jsou v produktivním věku, jsou zdraví, tak nejsou dostatečně motivováni k tomu, aby se stali aktivními na trhu práce a aby sami sebe dokázali lépe zabezpečit svoji aktivní činností. Některé typy dávek jsou tady vlastně vypláceny, aniž bychom sledovali tu pracovní aktivitu, a jsou to poměrně významné finanční objemy.
Systém dnes vlastně u těch nejčetněji využívaných dávek ukazuje opravdu některé nelogické souvislosti, a to například to, že čtyři nejčastěji využívané dávky nám dneska znamenají čtyři žádosti z pohledu klientů, čtyři správní řízení, tři různé okruhy posuzovaných osob, tři různé typy mechanismů na náležení příjmů a dokládání různých rozhodných skutečností. To touto revizí dávek odstraňujeme, bude tady jedna dávka státní sociální pomoci, nebo chceme-li lidově, už zlidověl název superdávka, která bude znamenat jednu žádost, jedno řízení, jeden definovaný okruh posuzovaných příjmů a tak dále.
Dále tady samozřejmě také došlo k tomu, že současný systém nám často přináší úskalí v tom, že když se podíváme na to posuzování, tak relativně malá částka, kterou si člověk vydělá navíc, v tom rozhodném příjmu může hrát klíčovou roli, protože ten člověk ztrácí například úplně plně možnost získat tu dávku, tudíž pro velkou část těchto lidí vlastně není motivující, aby se stali aktivními na trhu práce a aby pracovali legálně. I toto je věc, kterou tato právní úprava řeší. Zavádíme princip pracovního bonusu, odstraňujeme body zlomu a opravdu stavíme motivaci pro lidi tak, aby měli důvod opravdu jít pracovat, pokud pracovat mohou, anebo vystoupit z šedé zóny a nelegálního trhu práce.
Samozřejmě také se díváme specificky na zranitelné skupiny. To bylo pro nás velmi důležité, abychom na tyto skupiny osob, které prostě nemohou logicky pracovat, v domácnosti prostě je zranitelná osoba, tak abychom tady na ně dokázali lépe cílit, a případně podporu pro tyto skupiny osob dokonce i zvýšit oproti současnému stavu.
My se snažíme tady nastavit adresný systém sociální pomoci tohoto státu, aby opravdu mířil tam, kam mířit potřebujeme. Zároveň také zavádíme některé nové principy, které dneska třeba už do určité míry známe v systému hmotné nouze. To znamená, že tam je určitá forma testování, například příjmů těch klientů, a my tady zavádíme příjmový a majetkový test z pohledu opravdu základních elementárních principů a zároveň s ohledem na jednoduchost systému tak, abychom se byli schopni podívat na zůstatky, kolik ti lidé případně mají na svých účtech, jaký mají majetek z pohledu nemovitostí určených k bydlení, případně jaký mají majetek z pohledu motorových vozidel, myšleno osobních aut.
To znamená, zase je tady princip toho, abychom dokázali v této zemi občanům, daňovým poplatníkům, jasně garantovat to, že pomáháme opravdu těm, kteří pomoc potřebují a kteří nemají jiné zdroje, jak vyřešit svou současnou situaci z pohledu ekonomické a sociální. U toho majetkového - a to objektivně říkám, je to vlastně opravdu velký posun, pokud jde o české systémy sociální pomoci - a myslím si, že bude naprosto v pořádku, když po roce, po dvou bude detailní vyhodnocení, jak se ten majetkový test chová, a případné další zvážení, jak ty parametry upravit ve vztahu třeba k debatě o pozemcích, orné půdě, lesních, vodních plochách, ostatních motorových vozidlech a tak dále.
Co je pro nás velmi důležité, je to, abychom opravdu nastavili pravidla, která pomohou ukončit byznys s chudobou. Dnes víme, že kombinace příspěvku na bydlení a doplatku na bydlení se chová tak, že vlastně je do určité míry cenotvornou kombinací, kdy lidé, kteří bydlí v bytech, kdy můžeme, poměrně myslím si že jasně, s klidným svědomím říci, že to bydlení zdaleka neodpovídá hodnotě nájmu, tak tam přesto stát v kombinaci příspěvků a doplatku na bydlení vyplácí opravdu velmi vysoké částky, které jsou významně, ale významně nad průměrem bydlení v dané lokalitě, a teď podotýkám, kvalitního bydlení. Vlastně tady jasně říkáme: chceme klienty motivovat k tomu, aby bydleli přiměřeně, efektivně, aby to odpovídalo řekněme běžným průměrným hodnotám v dané lokalitě. Zároveň tady také stanovujeme nějaká základní elementární pravidla pro to, jak má bydlení fungovat z pohledu zajištění sociálního zařízení - toalety, koupelny, kuchyňského zázemí, což dneska vidíme, že vlastně ne zdaleka ve všech těch nájemních prostorách je obvyklým standardem, a budeme se také daleko více soustředit na kontrolu těchto podmínek. To znamená pro ty majitele nemovitostí, u kterých často mluvíme o tom, že to jsou ti, kteří tady provozují byznys s chudobou, dojde k poměrně výrazné změně.
Co je podstatné také podtrhnout, není to jenom změna částek koeficientů a provazby těch souvisejících věcí, ale je tady s touto revizí dávek velká změna v principiálním fungování Úřadu práce. S klienty chceme pracovat opravdu daleko více individuálně. Je tady počítáno s individuálním podpůrným plánem tak, abychom tomu člověku a jeho domácnosti byli schopni nabídnout kvalitní servis v oblasti poradenství, jako (je) například otázka řešení dluhových situací, násobně exekucí, řešení třeba například problémů závislostí, ale především tak, abychom toho člověka dokázali aktivizovat a nasměrovat na trh práce.
Zároveň také tady řešíme i věc, kterou považuju za naprosto normální, ale vede se o tom veřejná debata, a to je to, že chceme podporovat pozitivní vzory chování. Máme zde stav, kdy už několikátá generace vidí své rodiče, kteří by mohli pracovat, jako rodiče, kteří nepracují, často dokonce nikdy nepracovali, a vidíme tady rodiče, pro které dneska není nastavena dostatečná motivace, aby své děti posílali do školy, aby zabezpečili jednu ze základních povinností rodičů - plnit školní docházku. A odmítám tady debaty o tom, že někoho trestáme, my motivujeme. A já říkám, nejvíc potrestá své dítě ten rodič, který nezajistí svému dítěti adekvátně vzdělání, minimálně na úrovni základního vzdělání, ideálně případně samozřejmě středoškolského. To znamená, tady nastavujeme tento princip, kdy toto bude také zohledňováno v rámci této podpory.
To jsou asi ty základní podstatné věci, které přinášíme. Já se potom vyjádřím v diskusi i k celé řadě pozměňovacích návrhů, které upravují některé detaily nastavení tak, abychom třeba ještě lépe zohlednili situaci těch zranitelných skupin.
Chci tady poděkovat za velmi korektní a konstruktivní diskusi se zástupci opozice, jednak na individuálních konzultacích i na úrovni výboru pro sociální politiku, takže za to opravdu děkuji.
Měl bych ještě návrh, paní místopředsedkyně, zdali bychom mohli sloučit rozpravu... (Přistupuje k němu poslanec Dufek s námitkou.)
Dobře, tak návrh tedy nedávám, a děkuji za pozornost.


==================================================
FILE: s130005_r1.txt

Date: 30. schůze, 13. února 2025
Speaker: Poslankyně Lucie Šafránková

Poslankyně Lucie Šafránková:: Děkuji vám za slovo, paní místopředsedkyně. Všem přeju hezké dopoledne.
Návrh zákona byl rozeslán poslancům jako tisk 799/0 dne 23. 9. 2024. První čtení proběhlo 31. října 2024 na 115. schůzi. Návrh zákona byl přikázán k projednání výboru pro sociální politiku usnesením číslo 1157. Garanční výbor pro sociální politiku zahájil a přerušil projednávání návrhu zákona na své 58. schůzi a vydal 16. ledna 2025 usnesení číslo 214, doručené poslancům jako tisk 799/1. Výbor dokončil projednání návrhu zákona na své 59. schůzi a vydal 6. února 2025 usnesení číslo 218, doručené poslancům jako tisk 799/2, který obsahuje pozměňovací návrhy přijaté výborem a které máte k dispozici, takže už je nebudu znovu číst. Děkuji.
Poprosím vás, paní místopředsedkyně, zdali bychom nemohli sloučit rozpravu tohoto tisku se sněmovním tiskem 800. Děkuji.


==================================================
FILE: s130005_r3.txt

Date: 30. schůze, 13. února 2025
Speaker: Poslanec Jiří Navrátil

Poslanec Jiří Navrátil:: Děkuji za slovo, paní místopředsedkyně. Dovolte mi, abych vás požádal, ctihodnou Sněmovnu, o 5 minut na poradu poslaneckého klubu KDU-ČSL. Děkuji.


==================================================
FILE: s130005_r4.txt

Date: 30. schůze, 13. února 2025
Speaker: Místopředsedkyně PSP Věra Kovářová

Místopředsedkyně PSP Věra Kovářová:: Ano, vyhlašuji přestávku na dobu 5 minut do 9.47.

(Jednání přerušeno od 9.42 do 9.47 hodin.)


==================================================
FILE: s130005_r5.txt

Date: 30. schůze, 13. února 2025
Speaker: Místopředsedkyně PSP Věra Kovářová

Místopředsedkyně PSP Věra Kovářová:: Je 9.47, budeme pokračovat v projednávání bodu číslo 1.
Zaznamenala jsem žádost o odhlášení. Odhlásila jsem vás všechny a poprosím vás, abyste se přihlásili svými identifikačními kartami.

Připomenu, že zazněl návrh paní poslankyně Lucie Šafránkové na sloučení obecné rozpravy, o kterém budeme nyní hlasovat.
Zahajuji hlasování. Táži se, kdo je pro sloučenou rozpravu? Kdo je proti?
Hlasování číslo 9, přihlášeno 127 poslanců a poslankyň, pro 89, proti 2. Návrh byl přijat.

Konstatuji, že obecná rozprava tohoto bodu byla sloučena.
V této chvíli přerušuji bod číslo 1.
Přistoupíme k bodu

==================================================
FILE: s130005_r6.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Děkuju. Děkuji za to logické sloučení.
Velmi stručně, toto je sněmovní tisk, který navazuje na ten předchozí, který jsem uváděl tady před chvílí, a vlastně jsou tady promítnuté změny do souvisejících zákonů v rámci dávky státní sociální pomoci. To je všechno, děkuji. ***

==================================================
FILE: s130006_r2.txt

Date: 30. schůze, 13. února 2025
Speaker: Poslankyně Lucie Šafránková

Poslankyně Lucie Šafránková:: Ano, děkuji. I tady se odkážu na stručnou zpravodajskou zprávu, kdy návrh zákona byl rozeslán poslancům jako tisk 800/0 23. 9. 2024. První čtení proběhlo též 31. 10. 2024 na 115. schůzi. Návrh zákona byl přikázán k projednání také výboru pro sociální politiku - usnesení číslo 1158 - a garanční výbor pro sociální politiku zahájil a přerušil projednávání návrhu zákona na své 58. schůzi a vydal 16. ledna 2025 usnesení číslo 215, doručené poslancům jako tisk 800/1. Výbor dokončil projednání návrhu zákona na své 59. schůzi a vydal 6. února 2025 usnesení číslo 219, doručené poslancům jako tisk 800/2, který obsahuje pozměňovací návrhy přijaté výborem, které máte k dispozici. Děkuji.


==================================================
FILE: s130006_r4.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuji za slovo, paní místopředsedkyně. Vážené paní poslankyně, vážení páni poslanci, vážený pane ministře, já zde vystupuji k dvěma tiskům, které obsahují obrovské množství práce, a v podstatě se dá říct, že v mém stručném komentáři budou takové tři okruhy.
První: poděkování a pochvaly, což tedy není zvykem, ale je to potřeba. Druhý: body, které jsou problematické, a samozřejmě si myslíme, že by se daly zlepšit, předkládáme spolu s kolegyní Klárou Kocmanovou celou řadu pozměňovacích návrhů, myslím, že jich předkládáme zhruba deset. Třetí věc, tou bych začala, a je to přímo na pana ministra, a sice: proč nevíme, o čem přesně budeme hlasovat, co se týče kalkulačky, proč nebyl zveřejněn podklad, aby si mohl každý ověřit, jak budou výpočty dávek po reformě vypadat. To je naprosto klíčová věc, která musí být zásadní pro každého zákonodárce v tom rozhodování. K téhle třetí věci se znovu dostanu, ale protože je to tak důležité, tak to vypíchnu ještě jednou. Vláda samozřejmě musí mít podklady, ať už to jsou výpočty v Excelu, ať už to je cokoliv jiného, jak budou dávky po této reformě vypadat, ale zveřejněny byly modelové příklady, zveřejněny byly věci, které chce ministerstvo zveřejnit, ale ne možnost si to ověřit, ne možnost vložit parametry dnešní situace, parametry domácnosti, místa, a vidět, jak by to vypadalo po změně. Snaží se to přepočítávat řada odborníků, snažili jsme se to samozřejmě přepočítávat i my a ve spoustě situací týkajících se zejména rodin s více dětmi to prostě vychází velmi nepříznivě, a proto chceme, aby ministerstvo přestalo kalkulačku nebo podklad pro výpočet, který bezesporu má, utajovat a dalo ho normálně k dispozici.
Tímto jsem začala, protože opravdu považuji za skandální, že budeme hlasovat o něčem, co si nemůžeme ověřit, a nejspíš to tak bude, protože pan ministr řekl na výboru, že tu kalkulačku k dispozici nedá. Přála bych si, aby to bylo jinak, aby se změnilo a abychom klidně Excel nebo něco obdobného k dispozici dostali. Nejde o nás, jde ve finále o desetitisíce rodin, které budou mít nějaký často i negativní dopad v podporách, a je potřeba, aby věděly ony a abychom věděli my, o čem přesně rozhodujeme.
Současně - a to jsem říkala v úplně první větě - za spoustu věcí chci a chceme pochválit. Návrh reaguje na třicet a dvacet let - podle toho, na které části sociálního systému koukáte - neměněné věci. Reforma je třeba, systém je zbytečně složitý, o tom pan ministr mluvil, a také je zbytečně náročný pro lidi i pro úředníky. Takže zjednodušení a směřování k tomu, aby na jednu domácnost probíhalo jedno posuzování, to je přesně krok správným směrem.
O co nám ale jde? Aby i takto dobře míněná reforma nevedla k tomu, že lidi v nouzi budou mít míň a že rodiče přijdou o podporu, třeba když jsou samoživitelé, jejich dítě je často nemocné, anebo že lidé v insolvenci budou tlačeni do šedé ekonomiky, protože se jim prostě nevyplatí vydělat si víc, o všechno přijdou, nebude tam nic motivačního, což je problém i pro věřitele, prostě je to nevýhodné pro všechny. To je konkrétní příklad věcí, kvůli kterým jsme podali sadu pozměňovacích návrhů, a budeme je dnes načítat.
Já ale ještě připomenu jednu věc, a sice - někdy se o systému sociálních dávek mluví trošku mylně, a je proto potřeba uvést na pravou míru, že na jednu stranu máme velmi široký systém podpory v rámci důchodů, a to ať už starobních, nebo invalidních, a to je úplně jiná věc, to je úplně jiný typ podpory než dávky sociální pomoci, o kterých mluvíme dnes. Je potřeba si taky říct, že část toho je podpora na bydlení zejména ve velkých městech, anebo zejména u osamělých seniorských domácností. Jenom velice malé, ne ani procento, ale promile spíš, je vlastně podpora pro lidi nejchudší, kteří buď mají práci velmi špatně placenou, anebo ji mají sezonně, a podpora pro lidi, kteří opravdu život v naší společnosti z různých důvodů různě těžko zvládají. Takže bych ráda jenom zdůraznila, že se bavíme o podpoře bydlení dneska, zároveň dnes o takzvaném přídavku na dítě a pak samozřejmě také o tom, jak nastavit podporu pro nejtěžší životní situace. Snížení administrativy, zjednodušení dokládání, sjednocení celkového přístupu k domácnostem je něco, co opravdu kvitujeme, a stejně tak to, že byla snaha připravit reformu tak, aby se práce vždy vyplatila, tedy zejména u chudých pracujících.
A teď - říkala jsem, že budu stručná, a budu - už se dostávám k tomu, co jsou rizika. Opravdu není jisté, že princip, aby se práce vždy vyplatila, bude platit u lidí v exekucích a insolvencích, proto bude moje kolegyně Klára Kocmanová podávat konkrétní pozměňovací návrhy týkající se právě toho, když člověk legálně pracuje v exekuci a insolvenci, aby byl motivován vydělat si legálně víc, protože pak víc zaplatí věřitelům, ale motivace tam prostě musí být i pro něj osobně. Já osobně předkládám jeden pozměňovací návrh týkající se tématu samoživitelů, sólo rodičů, kdy vím i z mnoha konkrétních příběhů, s kterými se na mě obracejí lidé, ale samozřejmě i ze situací ve svém okolí, že prostě jak jsou děti často nemocné, tak když máte dítě, jste na něj sám - sama, tak i ve věku sedmi, osmi let bývá ještě velmi často nutné s ním být doma. My máme v České republice nastavenou ošetřovačku, možnost ošetřovat člena rodiny u dětí, které vyrůstají v rodině se dvěma rodiči do devíti let, u sólo rodičů to je jinak, ale to, co je podstatné, máme takovou celospolečenskou shodu, že do devíti let by dítě nemělo být samo doma, když je nemocné, a dáváme k tomu možnost skrze ošetřování člena rodiny. ***

==================================================
FILE: s130008_r2.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Děkuji moc. Já chci jenom velmi stručně zareagovat. Na debatu o kalkulačce jsem odpovídal na sociálním výboru, ale je fér to říct i tady. Stejně jako u důchodové reformy jsme na začátku druhého čtení. Fakt není v našich silách vytvořit kalkulačku, když neznáme finální parametry. Jsou tady pozměňovací návrhy, které projednal sociální výbor, jsou tady pozměňovací návrhy opozice, tak není možné vytvořit kalkulačku, když nevíme finální parametry. Je to stejné jako důchodové reformy, taky jsme o tom tady tu debatu vedli. Teď, v těchto týdnech, dochází ke změně kalkulačky, takzvané Idy, která umí lidem říci, jaká bude jejich výše důchodu. Takže to jenom jako na margo logiky pochopení toho, že opravdu na začátku druhého čtení já neznám rezort, který by dokázal vytvořit kalkulačku, když nemá finální parametry toho, jak to bude vypadat.
V rychlosti: zmiňované obavy, jestli někdo se může bát, nebo neobávat reformy. Všechny zranitelné skupiny budou lépe chráněny než teď. Kdo se má obávat? Ten, který je v produktivním věku, je zdravý a nepracuje vůbec nebo pracuje v rámci černého trhu práce. Tak ano, to přiznáváme férově, pro tuhle skupinu lidí ta situace bude diametrálně složitější a prostě budeme mít jasný tlak a motivaci, aby ti lidé opravdu pracovali, a pracovali legálně - pokud pracovat mohou. To říkám opakovaně.
Zranitelnost: ještě když byli Piráti v koalici, tak ještě před jednáním vlády jsme vlastně udělali kompromis toho posunu ze čtyř let na sedm let věku. Pokud to budeme chtít posunovat dál, znamená to vytváření ještě většího bodu zlomu, přesně v okamžiku, kdy to dítě dosáhne toho věku, tak pro rodinu, pro samoživitelku bude ještě větší bod zlomu, než vytváříme teď. Tolik v rychlosti.
Je potřeba si také uvědomit, že nikdy nepokryjeme žádným systémem sto procent všech individuálních případů. Proto tady máme MOPku a hmotnou nouzi a na všechny podklady, které zaslali členové sociálního výboru, jsme jim dávali odpověď těch modelových příkladů na základě přesných dat.


==================================================
FILE: s130008_r4.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuji. Je přece logické, že ministerstvo má svůj podklad pro vládní návrh, a je přece samozřejmé, že když řada těch změn, o kterých se tady bavíme nebo které jsou třeba i v těch mých pozměňovacích návrzích, je parametrických, je o tom, že v nějakém koeficientu posunete, změníte třeba desetinné číslo, tak to znamená, že je to přece snadné upravit, když to máte třeba v excelovém vzorci. Na tom chci říct, že vy určitě normálně ten výpočetní technický podklad máte, máte vládní návrh, k tomu by bylo fér ten výpočetní podklad zveřejnit, k tomu vládnímu návrhu má být veřejná debata opřená o ty výpočetní podklady.
A co se týče možných úprav, tak to samozřejmě může se stát a myslím, že právě u těch rodin, kde jeden rodič pracuje a ten druhý je ještě doma s malým dítětem, třeba čtyřletým, by to podle mě bylo záhodno. A řeknu, o co jde. Tam jde o to, že ta rodina se vlastně skokově dneska stává takzvaně nezranitelnou u toho rozdílu mezi čtyřletým a pětiletým, a mně to prostě přijde příliš přísné. A právě u takovýchto skokových rozdílů v situacích, kdy nejde o lidi, co by se vyhýbali práci, to vůbec, ale jsou v situaci, kdy objektivně není snadné práci sehnat nebo práci třeba s péčí o ty tři malé děti skloubit, si myslíme, že to bude zbytečně přísné na rodinu, která má prostě typicky třeba otce s nižším příjmem, nízkopříjmového pracujícího tátu a mámu, která v tom nějakém okrajovém regionu práci velmi těžko s malými, často nemocnými dětmi sežene. A u takovýchto případů varujeme, že nám to vychází na minus 4 nebo minus 5 tisíc měsíčně.


==================================================
FILE: s130008_r6.txt

Date: 30. schůze, 13. února 2025
Speaker: Poslanec Michael Kohajda

Poslanec Michael Kohajda:: Vážené dámy, vážení pánové, vážení páni ministři, moc děkuji panu místopředsedovi za umožnění vystoupení, a nebudu dlouhý.
Já bych chtěl představit dva pozměňovací návrhy v rámci této sloučené debaty. Prvním z nich je pozměňovací návrh, který je ke sněmovnímu tisku 800, to znamená k tomu doprovodnému zákonu, k návrhu zákona o dávce státní sociální pomoci. Jedná se o část, která mění zákon o hazardních hrách, a doplňuje se možnost provozovatelů hazardních her vytvořit program snižování dopadů účasti na hazardní hře, který by měl ochránit hráče v hazardních hrách. Já jsem k tomuto pozměňovacímu návrhu zpracoval podrobnou písemnou důvodovou zprávu, takže mi dovolte jenom krátce shrnout, že základním cílem toho předloženého mého pozměňovacího návrhu je umožnit efektivnější snižování rizikovosti účasti na hazardních hrách a předcházení sociálně patologickým jevům spojeným z provozováním hazardních her, a to právě prostřednictvím programu včasné detekce rizikového hráčství. Ochrana účastníků her před rozvojem patologického hráčství je zcela nepochybně žádoucí a celospolečensky prospěšný cíl, na jehož dosažení by měl stát vytvořit v oblasti veřejnoprávní regulace odpovídající zákonné podmínky. ***

==================================================
FILE: s130009_r2.txt

Date: 30. schůze, 13. února 2025
Speaker: Místopředseda PSP Aleš Juchelka

Místopředseda PSP Aleš Juchelka:: Také moc děkuji. V tuto chvíli budu tak malinko reagovat na svou předřečnici, vaším prostřednictvím, Olgu Richterovou.
Co se týká té kalkulačky, samozřejmě to je velikánské minus právě proto, že si nedokážou ti lidé, kteří tu dávku, tak jak říkala má kolegyně, vypočítat nejen doma, ale taktéž ani na druhé straně na tom úřadu se neví, co z toho vlastně vypadne. I když to bude už úplně napevno cizelované, tak pokud se člověk dostane do nějakých problémů v rámci té superdávky, tak si nebude moci vlastně sám doma nějakým způsobem vypočítat tu samotnou dávku na té své životní situaci tak, jak to je.
Obecně u superdávky máme stanovisko takové, že se pravděpodobně u ní zdržíme tady z těchto důvodů, a já ještě, protože potřebujeme docizelovat některé věci, budu ještě dávat návrh na přerušení.
Co se týká těch kladů, moc děkuji panu ministrovi, že se vůbec za prvé do toho pustil, že jsme mohli komunikovat s Ministerstvem práce a sociálních věcí a že některé naše výhrady a nápady byly už zakomponovány do pozměňovacích návrhů, které prošly výborem pro sociální politiku. Tam samozřejmě některé věci dopadly dobře, nicméně některé záležitosti, které tady řeknu, jsou ještě kruciózní k tomu, abychom k tomu dali kladné stanovisko, i když ani tomuto se nevyhýbáme.
Co se týče potom upřednostňování těch, kteří jsou samoživitelé nebo se starají o dítě jako ti, kteří jsou sami v té domácnosti. Já mám s tím problém - tady to pan ministr naznačil - nejen z toho důvodu, že tím největším kladem vlastně, který ta superdávka přináší, že jsou vymazány ty body zlomu, kdy vlastně plus minus, když to přeženu, jedna koruna rozhodovala o tom, zdali ten příspěvek dostanu, anebo ne, nicméně to neustálé protežování samoživitelů, a nemyslím tím, protože samoživitel je hlavně vdovec a vdova, kterým samozřejmě, když mají děti, tak se z nich stanou sirotci, už stát pomáhá sirotčím důchodem, vdovským důchodem, vdoveckým důchodem, ale i přesto, že ten samoživitel má to dítě samozřejmě doma a musí se o něj starat i v průběhu nemoci, tak já se vždycky u toho ptám, kde je ten druhý rodič? I přesto, že bydlí přes ulici nebo někde jinde, i on se může samozřejmě postarat, tak jako úplná rodina, která je tím pádem tak trochu diskriminována, o to dítě nemocné taky. Vždycky to dítě má rodiče oba dva.
Co se týče ale samotné superdávky - bydlení. Snižování dávky jako tlak na nalezení levnějšího nebo kvalitnějšího bydlení samozřejmě v současné bytové situaci v České republice nemůže být úspěšné. Klienti totiž nebydlí draze nebo nekvalitně ze své vůle, oni totiž nemají žádnou jinou volbu. Trh s byty je pro ně jako takový nedostupný. Bez navazujících programů obcí, které by byly podporovány státem, je pouze dalším problémem, který klienty povede do už tak bezvýchodné situace. Ti z měst a oblastí, které nabízejí samozřejmě nějaká pracovní místa a mají nějakou infrastrukturu, se mohou odstěhovat samozřejmě do oblastí s levnějším bydlením, ale bez možnosti nebo respektive s omezenou možností pracovat a starat se o děti. Povede to tedy k exodu do míst bez práce a k rozrůstání vyloučených lokalit, které i tak nám v tuto chvíli skutečně více stoupají, než aby klesaly, a to v průběhu samozřejmě desítek let.
Počet příjemců dávek ani jejich výše se nesníží, přesně naopak dle mého názoru vzroste, nedostatek financí na bydlení bude muset být sanován dávkou v hmotné nouzi, to znamená mimořádnou okamžitou pomocí, anebo samozřejmě potom povede k nějaké další dávkové úpravě. I proto tam došlo k těm změnám parametrů u komponenty nebo složky, jak se teď nově říká, bydlení.
Úřad práce samozřejmě je podle zákona jediným orgánem zodpovědným za nastavení a realizaci takzvaného podpůrného plánu, to bychom s ministerstvem taktéž řešili. V tom případě samozřejmě se podpůrný plán tak, jak byl navrhován původně, stane pouze formálním dokumentem, administrativní zátěží bez jakéhokoliv efektu, která by pomohla těm klientům.
Podpůrný plán podle mě musí být často nebo pořád - neustále sestavován s podporou například obce nebo těch organizací, které pracují přímo s rodinou, případně třeba s Probační a mediační službou. V tomto směru je třeba taktéž zákon upravit a na to se moc tady nemyslelo, i když se taky udělal kus práce v nějakém pozměňovacím návrhu. Úřady práce totiž musí být z hlediska superdávky lídrem tohoto celého procesu a ten člověk samozřejmě musí být pod úřadem práce. Ale ten úřad práce v tom nemůže být sám, MPSV musí nalézt cestu, jakým způsobem tuto díru v zákoně, která se týká podpůrného plánu, zacelit.
Bonus za práci jako motivace k práci a k legalizaci práce načerno je opět samozřejmě u superdávky pouze nějaký teoretický konstrukt. Bylo ověřeno v některém z mnoha desítek projektů podpořených v minulých letech z ESF - Evropského sociálního fondu - či ze státního rozpočtu. To je otázka, protože těch podpůrných prostředků bylo několik, a samozřejmě my ta data mít můžeme. Já o tom nevím v tuto chvíli.
Volný trh práce o lidi s kumulací problémů samozřejmě nestojí, proto se tady budou řešit - a bude to dělat i můj kolega Patrik Nacher, tuším s Lucií Šafránkovou, tak jako to dělá kolegyně Olga Richterová - právě exekuce a insolvence. Dlouhodobá nezaměstnanost a příležitostné práce načerno tedy výlučně samozřejmě nejsou tou správnou volbou pro ty, kteří budou tu superdávku čerpat. ***

==================================================
FILE: s130010_r1.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Pane místopředsedo, rozuměla jsem tomu správně, že jde o... (Poslanec Juchelka mimo mikrofon: Návrh na přerušení.) Návrh do kdy?


==================================================
FILE: s130010_r2.txt

Date: 30. schůze, 13. února 2025
Speaker: Místopředseda PSP Aleš Juchelka

Místopředseda PSP Aleš Juchelka:: Návrh na přerušení do 15. března. Ano, po rozpravě to můžeme nechat hlasovat, určitě.


==================================================
FILE: s130010_r6.txt

Date: 30. schůze, 13. února 2025
Speaker: Poslanec Martin Dlouhý

Poslanec Martin Dlouhý:: Dobrý den, já jenom jsem tady slyšel nějaká slova o těch majetkových testech. Kolega, prostřednictvím paní předsedající, zmínil penzijní připojištění nebo spoření, stejně tak stavební spoření. Všechny produkty, které jsou podporovány státem, se tam nepočítají, takže nepočítají se do majetku těch osob. Stejně je jedno, jestli mají, nebo nemají byt, protože když máte jeden byt, ve kterém bydlíte, tak se tam přece taky nepočítá. Ale nevím, proč bychom podporovali někoho, kdo vlastní tři byty. To mi připadá jako bláznivina, abychom takovou rodinu podporovali. Takže jenom na vysvětlenou, že si myslím, že to bylo trošku zkreslené, to, co jste teďka tady pověděl. Děkuju.


==================================================
FILE: s130010_r8.txt

Date: 30. schůze, 13. února 2025
Speaker: Místopředseda PSP Aleš Juchelka

Místopředseda PSP Aleš Juchelka:: Děkuji a budu na to reagovat. Dobře, nemusí jít samozřejmě o ty státem podporované, může jít o termínované vklady, může jít o to, že tomu člověku, já nevím, umřou rodiče a on zdědí jejich byt, který prodá, má najednou na účtu peníze, dostane se skutečně do nějaké svízelné situace, nebo ten byt zdědil. Já tomu rozumím, kam samozřejmě tím zákonodárci z vládní koalice míří. Nicméně říkám na druhou stranu to, že když tady máte člověka, který má šedesát let, pracoval u nás třeba v Arcelormittal, který teďka nedávno došel do insolvence, byl propuštěn, v tuto chvíli je na úřadu práce, najednou zdědí nějaké množství peněz a tak dále, ale - nebo byt nebo nemovitost, nebo má něco našetřeno na termínovaném účtu, protože byl - a chápu, že jsou tam ty limity zodpovědné, a teď potřebuje třeba tři měsíce na to, rozkoukat se po trhu práce, potřebuje třeba tři měsíce rozkoukat se po tom, co ještě by mohl dělat na Úřadu práce za rekvalifikace a tak dále, ale tu podporu od státu nedostane. ***

==================================================
FILE: s130011_r2.txt

Date: 30. schůze, 13. února 2025
Speaker: Poslankyně Jana Hanzlíková

Poslankyně Jana Hanzlíková:: Děkuji za slovo, paní místopředsedkyně. Vážené kolegyně, vážení kolegové, já se velmi ráda vyjádřím k zákonu státní sociální pomoci, protože to je velmi důležitý zákon, a chtěla bych hned na začátku říct, že my s těmi obecnými principy, jak je tady představoval pan ministr, souhlasíme. Je to především to, že dávka má podporovat a oceňovat rodiny nebo osoby, které se snaží svoji situaci zlepšit prací, ale i odpovědným přístupem k zajištění bydlení a k výchově nezaopatřených dětí.
Také souhlasíme samozřejmě s tím, že ten systém nepojistných dávek je v současné době poměrně složitý, takže určitě je dobré ho zjednodušit a zpřehlednit pro klienty.
Také jsem moc ráda slyšela od pana ministra, že tady uváděl, že to, že bude zavedena superdávka, bude znamenat individuálnější práci lidí a zaměstnanců Úřadu práce s klienty. To je to, po čem jsem volala dlouhodobě, protože si myslím, že to je velmi, velmi důležité pracovat s tou osobou a s rodinou a i poznat veškeré ty její potřeby a na to nějakým způsobem reagovat potom v dávkovém systému.
S čím jsem ale od začátku měla problém, a to je v podstatě už poměrně dlouhá doba, protože poprvé se začalo uvažovat o sloučení některých dávek, vlastně v době, kdy jsem ještě seděla na Ministerstvu práce a sociálních věcí, tak to bylo to, že vlastně superdávka ruší čtyři dávky dvou různých dávkových systémů, které historicky měly vždycky odlišnou filozofii a byly určeny úplně odlišným cílovým skupinám. Takže tak, jak tady zaznělo, je to přídavek na dítě a příspěvek na bydlení ze státní sociální podpory a pak dvě dávky, jedna na živobytí a doplatek na bydlení z hmotné nouze. Logicky tedy, když se nad tím zamyslíme, je velmi složité nastavit podmínky pro jednu novou dávku tak, aby pokryly obě ty skupiny z dvoudávkových systémů. Hodně se to projevuje například právě při nastavování majetkového testu.
V původním návrhu byla za mě řada nedostatků, bylo to v oblasti vymezení zranitelné osoby, kde se nepokrývaly všechny cílové skupiny, které by měly v zranitelnosti být zohledněny, a také v oblasti nastavení parametrů výpočtů dávky. Na to reagovala veřejná odbornost a neziskové organizace, které poukázaly na hrozící problémy pro mnoho lidí a rodin, protože oni byli schopni a vytvořili celou řadu modelových příkladů, kde jim vyšly ty výpočty tak, že by některé rodiny nebo osoby přišly o poměrně vysoké částky - někde to opravdu byly tisíce. Jednalo se tam třeba o jednočlenné rodiny, rodiny s nízkým příjmem nebo v určitých případech u lidí samostatně žijících, kteří mají zdravotní postižení. Jsem proto opravdu ráda, že v té době od prvního čtení došlo opravdu k mnoha schůzkám a kulatým stolům, a že MPSV spoustu věcí tedy pozměňovacími návrhy upravuje podle poznatků a informací z terénu.
Já už jsem to říkala na výboru, ale musím to říci i tady. Za mě je velká škoda, že taková diskuse neproběhla ještě předtím, než byl návrh zákona o superdávce předložen na vládu, protože tím se mohlo předejít velké nejistotě lidí, kteří se určitě i na vás obraceli a byli znejistěni tím, že si nedokázali díky tomu, že neexistuje ještě teď ta kalkulačka, tak nebyli schopni si spočítat, jak po tom zavedení nové dávky, jak na tom budou.
Jak už jsem zmínila, za mě je velmi důležité, aby byla správně vymezena skupina zranitelných osob, a vzhledem k tomu, že v zákoně budou striktně vymezeny ty jednotlivé skupiny, tak to musí být skutečně dobře promyšlené, aby se potom nestalo, že se v praxi ukáže, že určitá skupina, která má znaky zranitelnosti, nebude v tom zákoně vymezena. K této oblasti směřuje první pozměňovací návrh, který podávám ještě s kolegy ze sociálního výboru, má číslo 6124 a rozšiřuje § 7, což je zranitelná osoba. Rozšiřuje ho v písmenu c), kde se to týká osob invalidních v prvním stupni, poté v písmenu f), kde se jedná o osobu osobně pečující o dítě ve věku - a tady se mění na 12 let, protože to je dítě, které má určité problémy zdravotní, protože je závislé na pomoci druhé osoby, a poté doplňuje další písmeno, tedy i), a jedná se o osobu v dočasné pracovní neschopnosti v délce přesahující šest měsíců. U )zranitelných osob se předpokládá, že z důvodu věku nebo zdravotního stavu pracovně aktivní být vůbec nemohou, anebo pouze mohou být částečně aktivní právě vzhledem ke svému zdravotnímu omezení, a z toho důvodu ony nedosáhnou na ten pracovní bonus. A pokud vezmeme v úvahu charakteristiku zranitelné osoby, tak si myslím, že je opravdu nutné rozšířit o osoby v I. stupni invalidity, a to z toho důvodu, že to jsou osoby, které mají omezení pracovní schopnosti někde mezi procenty 35 až 49 - to je vlastně o polovinu, takže důvodem poklesu pracovní schopnosti jsou nejrůznější onkologická onemocnění, úrazy a také samozřejmě zdravotní postižení tělesné nebo psychické povahy. Zároveň je nutné definici zranitelné osoby rozšířit v tom novém písmeni, jak jsem hovořila o osobách, které jsou dlouhodobě v dočasné pracovní neschopnosti, protože i tady se jedná o lidi, kteří prodělali například onkologická onemocnění, případně to můžou být psychiatrická onemocnění a podobně. Samozřejmě pokud člověka z aktivního života to odvede - ta nemoc - na dobu už delší než šest měsíců, tak je jasné, že se to projeví i na finanční stránce rodiny nebo té osoby.
Další důležitá oblast za mě je problematika podpůrného plánu, který je v podstatě opravdu stěžejní pro řešení těžkých sociálních situací jednotlivých rodin nebo osob. K této oblasti směřuje další pozměňovací návrh, který podáváme s kolegy, a ten má číslo 6125, kde se do § 37 doplňuje další nový odstavec, který zní: "Poskytovatelé sociálních služeb a další osoby zaměřené na poradenství a pomoc osobám v tíživé situaci, které Úřad práce vyzve ke spolupráci při zpracovávání podpůrných plánů, musí poskytnout Úřadu práce součinnost. ***

==================================================
FILE: s130012_r10.txt

Date: 30. schůze, 13. února 2025
Speaker: Poslanec Aleš Dufek

Poslanec Aleš Dufek:: Dávám protinávrh tady k tomuto návrhu a navrhuji přerušení tohoto bodu do 12.03 hodin dnešního dne.


==================================================
FILE: s130012_r12.txt

Date: 30. schůze, 13. února 2025
Speaker: Poslanec Jiří Navrátil

Poslanec Jiří Navrátil:: Děkuji za slovo, paní místopředsedkyně. Sloučili jsme rozpravu dvou bodů. Navrhuji protinávrh, abychom přerušili jednání sněmovního tisku 799 (Předsedající: Ten návrh, prosím.) a 800, a to do 11.30 hodin. Děkuji. ***

==================================================
FILE: s130012_r4.txt

Date: 30. schůze, 13. února 2025
Speaker: Poslanec Igor Hendrych

Poslanec Igor Hendrych:: Děkuji za slovo, vážená paní místopředsedkyně. Vážení páni ministři, vážené dámy, vážení pánové, já jsem tady přišel především s tím, abych pohovořil chvíli o svém pozměňovacím návrhu, který je evidován jako sněmovní dokument 6039 a ke kterému se poté formálně přihlásím v podrobné rozpravě.
O co jde? Jde o to, že se domnívám se svými kolegy, se kterými tento pozměňovací návrh podávám, že je vhodné rozšířit okruh zranitelných osob o lidi, kteří jsou ve věku 55 plus, a jedná se o lidi, kteří jsou nezaměstnaní v tomto věku a kteří v podstatě splňují dobu důchodového pojištění v minimální délce 35 let, a to včetně náhradních dob, a také vlastně i včetně řádně ukončené soustavné přípravy na budoucí povolání na vyšších odborných či vysokých školách v prezenční formě.
Domníváme se, že tahleta kategorie lidí si to zaslouží, protože pokud někdo pracuje celý svůj aktivní život, respektive se v průběhu svého aktivního života aktivně připravuje na své budoucí povolání, a tady bych zdůraznil, že je vlastně uveden důležitý pojem doby řádně ukončeného studia nebo řádně ukončené soustavné přípravy, to znamená, netýká se to lidí, kteří - takový fenomén tady bohužel vidíme, že se přihlásí lidé na vysokou školu, pak po roce skončí, na jinou vysokou školu nastoupí, pak třeba studují pět let, v podstatě své studium nikdy nedokončí a je to jakási strategie životní v daném období života, tak na takovéto myšleno není, proto je tam uvedeno "řádně ukončené soustavné přípravy na budoucí povolání". Tak se domnívám, že tato věková skupina s těmihle uvedenými parametry si zaslouží vyšší ochranu, a je to opravdu velký rozdíl. Pokud má někdo 55 let plus a v podstatě celý život se soustavně vyhýbá práci - pan ministr o tom tady mluvil, že prostě jsou lidé, kteří dokonce nepracují celý život - a dávat je na stejnou úroveň jako lidi, kteří se dostali ve věku 55 plus do stavu nedobrovolné nezaměstnanosti, tak si myslím, že je velkou chybou. Tohle si myslím, že bychom měli být schopni rozlišit, a zejména s ohledem na to, že vlastně velice často - když se podíváme do statistik nezaměstnanosti - jsou to lidé, kteří jsou, respektive tahleta skupina je v podstatě nejobsáhlejší, respektive často je ta nezaměstnanost u této skupiny až násobně vyšší než třeba v některých jiných věkových kohortách. Velice často jsou to lidé, kteří v podstatě velice těžko shání práci, na to je taky spousta studií a statistik a tak dál. Takže tohle to je meritum mého pozměňovacího návrhu.
Ještě v závěru bych chtěl se připojit k tomu, co tady říkala paní místopředsedkyně Richterová úplně na začátku, vaším prostřednictvím, a to je to, že neexistuje kalkulačka pořád. Pan ministr se to snažil tady nějakým způsobem vysvětlit. Když jsme se o tom bavili i na výboru pro sociální politiku, tam ty důvody padly trošku jiné. Já bych se k tomu jako nevracel. V každém případě si myslím, že tohle je opravdu poměrně zásadní věc, že pokud nemáme tu kalkulačku, pokud nejsme schopni si to spočítat, a upozorňuje na to řada organizací, řada občanů, kteří nám píšou, tak si myslím, že v danou chvíli ten zákon prostě nebo ve chvíli hlasování ten zákon nemůže mít potřebnou legitimitu. Nějaké objektivní důvody k tomu samozřejmě být mohou, nicméně si myslím, že jakmile ministerstvo jednou už předloží nějakou normu, tak ji prostě, aspoň nějakou provizorní kalkulačku, mít měla, byť se ty parametry v průběhu druhého čtení samozřejmě mohou změnit, ale ten argument úplně nepřijímám a z tohoto důvodu navrhuji přerušení tohoto bodu, ale nikoliv jako mí kolegové až po dokončení debaty, ale navrhuji to ukončení, tedy přerušení tohoto bodu do 15. 3, ale ihned. V tuhle chvíli navrhuji přerušení tohoto bodu.


==================================================
FILE: s130013_r11.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Přerušuji tedy na žádost předsedy klubu hnutí SPD Radima Fialy do 11.46. Opět se zde sejdeme a započneme jednat v tento čas. Děkuji.

(Jednání přerušeno v 11.07 hodin.) ***

==================================================
FILE: s130013_r2.txt

Date: 30. schůze, 13. února 2025
Speaker: Poslanec Karel Haas

Poslanec Karel Haas:: Dobré dopoledne, dámy a pánové, děkuju mnohokrát za slovo. Já jsem za korektní považoval ty návrhy na přerušení po skončení rozpravy, ty byly naprosto korektní. Na tento návrh musím dát procedurální protinávrh na přerušení sloučené rozpravy k oběma právě projednávaným bodům (Předsedající: Ten čas?) do 11.05 hodin. Děkuju mnohokrát.


==================================================
FILE: s130013_r4.txt

Date: 30. schůze, 13. února 2025
Speaker: Poslanec Vít Kaňkovský

Poslanec Vít Kaňkovský:: Milé kolegyně, kolegové, já si dovolím dát další protinávrh, abychom přerušili sloučenou rozpravu k bodům, ke sněmovním tiskům 799 a 800, do 12.05, ale ještě tu zmodifikuji, abychom nechali vystoupit všechny dnes přihlášené poslance a poté ještě před ukončením rozpravy přerušili tyhle dva body.


==================================================
FILE: s130013_r6.txt

Date: 30. schůze, 13. února 2025
Speaker: Poslanec Josef Flek

Poslanec Josef Flek:: Děkuji, paní místopředsedkyně, já dám také protinávrh na přerušení, a to pouze u těchto dvou bodů ve sloučené rozpravě, a to do 12.15. Děkuji za pozornost.


==================================================
FILE: s130013_r8.txt

Date: 30. schůze, 13. února 2025
Speaker: Poslanec Radim Fiala

Poslanec Radim Fiala:: Děkuji za slovo. Vážené kolegyně, kolegové, já vás moc chci požádat o přestávku na jednání poslaneckého klubu hnutí SPD. Chci zde jasně sdělit, že nejde o žádnou obstrukční taktiku, nemáme zájem tento zákon ani některé další zdržovat, ale prostě i po včerejšku si máme hodně toho co říct a promluvit si o nějaké další strategii. Informoval jsem o tom i Marka Bendu jako předsedu klubu koalice, informoval jsem o tom i další lidi, a chci vás tedy požádat o tu přestávku na poslanecký klub hnutí SPD na 40 minut. Děkuji vám.


==================================================
FILE: s130014_r1.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Vážené paní poslankyně, vážení páni poslanci, vážený pane ministře, vítám vás zde nazpět po pauze, kterou si vzalo hnutí SPD pro poradu svého klubu. Můžeme pokračovat v projednávání, kdy jsme ve sloučené rozpravě k bodům 1 a 2 dnešního pořadu. V rámci této rozpravy je nyní přihlášená a vystoupí paní poslankyně Lucie Šafránková. Dále se připraví pan poslanec Martin Dlouhý. Prosím, ujměte se slova.


==================================================
FILE: s130014_r2.txt

Date: 30. schůze, 13. února 2025
Speaker: Poslankyně Lucie Šafránková

Poslankyně Lucie Šafránková:: Děkuji vám za slovo. Vážená paní místopředsedkyně, kolegyně, kolegové, jenom na úvod pro pořádek chci říct, že nyní vystupuji nikoliv jako zpravodajka, ale i jako poslankyně. Na úvod bych také ráda poděkovala za jednání mezi prvním a druhým čtením, která byla neformálního charakteru a proběhla, kde jsme i řadu věcí a našich námitek mohli diskutovat.
Tady k tomu návrhu, já už jsem to říkala několikrát, máme řadu výhrad, ty už jsem několikrát opakovala. Dneska bych ráda ještě zdůraznila, že vlastně zneužívání sociálních dávek už jsme sem zde na tuto půdu nesli již v minulém volebním období, a v tomto volebním období jsme jej předložili opět znovu, ale bohužel, poslanci vládní koalice nám to zablokovali. Náš návrh měl víc jak sedm desítek konkrétních změn a do určité míry i vítáme, že některé tyto naše návrhy byly zapracovány i do této takzvané superdávky.
Namátkou, co tam bylo uvedeno, uvedu alespoň definici minimálních technických, hygienických a dalších standardů platných pro nemovitosti, na které se vyplácejí sociální dávky, či historicky první zavedení režimu pracovní neschopnosti pro příjemce sociálních dávek v evidenci Úřadu práce, kteří jsou dlouhodobě bez zaměstnání.
A jak už jsem říkala, my k tomuto návrhu máme opravdu některé zásadní výhrady a tyto naše výhrady se týkají jak konkrétních podmínek podoby nové dávky a nároku na ni, tak i sankční stránky celé věci, tedy toho, jak skutečně efektivně zamezit zneužívání sociálních dávek takzvaně nepřizpůsobivými a jak zároveň nediskriminovat a nevyloučit ze systému lidi, kteří skutečně sociální pomoc státu potřebují, a buď pracují, nebo objektivně pracovat nemohou, nebo se dostali do nějaké krátkodobé tíživé životní situace.
Takže mi dovolte představit dvanáct pozměňovacích návrhů, které v tuto chvíli předkládám.
V prvním pozměňovacím návrhu, který má číslo sněmovního dokumentu 6079, navrhuji do tohoto zákona doplnit možnost Úřadu práce vyzvat člena domácnosti, který deklaruje svou pracovní neschopnost pro účely dávky a jejíž délka přesáhne za období od přiznání této dávky 380 kalendářních dní, aby se podrobil přezkoumání svého zdravotního stavu u odborného posudkového lékaře Institutu posuzování zdravotního stavu České správy sociálního zabezpečení nebo u jiného poskytovatele zdravotních služeb určeného Úřadem práce. ***

==================================================
FILE: s130017_r1.txt

Date: 30. schůze, 13. února 2025
Speaker: Místopředseda PSP Jan Bartošek

Místopředseda PSP Jan Bartošek:: Vážené paní poslankyně, vážení páni poslanci, přeji pěkné poledne. Budeme pokračovat ve sloučené rozpravě a jako další vystoupí pan poslanec Martin Dlouhý. Prosím.


==================================================
FILE: s130017_r2.txt

Date: 30. schůze, 13. února 2025
Speaker: Poslanec Martin Dlouhý

Poslanec Martin Dlouhý:: Děkuji za slovo, pane předsedající. Navážu na svoji kolegyni s tím, že cílem zákona je zvýšit adresnost poskytování sociální pomoci, zabránit jejímu zneužívání a zároveň také zajistit určitou rozpočtovou neutralitu, protože mnoho návrhů, které se zaměřují na to, že rozšiřují například počty zranitelných osob a tak dále a tak dále, není rozpočtově neutrální, ale klade zvýšené nároky na státní rozpočet. Takže můj první návrh, který se týká sněmovního tisku 799, je zaměřen na to, jestli někde můžeme ušetřit, a jedna možnost se týká energetického paušálu, kde myslím kolegyně Richterová tady říkala, že data jsou zpožděná a že by se měly zvyšovat nějaké příspěvky související s nájmy, tak u energií je vlastně opačný problém, protože vývoj cen energií se pohyboval spíše opačným směrem, kde ta původní data vycházejí z dob energetické krize, a přece jenom už jsme na vrcholu a dochází k nějakému snižování. Takže jedna možnost, kde ušetřit, je energetický paušál, přičemž nebudu navrhovat jeho snížení, ale jenom úpravu koeficientu, který říká, že jsou-li všichni členové domácnosti zranitelnými osobami, činí výše částky, která se započítává do nákladů na energie za kalendářní měsíc 1,4násobek částek uvedených v odst. 4. Současný stav je 1,5násobek. Jde tedy o snížení jenom o jednu desetinu, přičemž podle výpočtu ministerstva tato jedna desetina, která, si myslím, nikoho vážně nepoškodí, znamená úsporu 850 milionů až 1,2 miliardy, které stejně tedy v tom zákonu zůstanou, protože se vlastně přelijí tam, kde naopak po přijetí pozměňovacích návrhů zvýšíme ty dávky. Takže to je toto opatření.
Pak mám druhý pozměňovací návrh 6138. Ten se tedy týká souvisejícího tisku 800, a asi to zkrátím, protože v podstatě jde o něco, co se tady nazývá jako legtech, to znamená spoustu nudných záležitostí, jako že u některých přechodných ustanovení se prodlužuje, tedy mění účinnost o tři měsíce dozadu z důvodu složitosti toho zákona. Někde jsme zapomněli složku Na dítě přejmenovat na Bonus na dítě, případně nějaké ještě nalezené rozpory s ostatními zákony, čili jde o spíše menší úpravy.
To asi hlavní je ten posun o tři měsíce v mnoha záležitostech. Z důvodu toho, že také máme mnoho pozměňovacích návrhů, a vlastně dnes nevíme, co bude přesně platit, a všechno by mělo jak zařídit Ministerstvo práce a sociálních věcí, včetně tvorby kalkulačky, tak také, aby lidé si mohli zkontrolovat, kolik vlastně budou brát, přičemž chápu, že kalkulačka je důležitá, bylo to tady zmíněno. Zároveň musím říct, že Ministerstvo práce a sociálních věcí dělá něco, co mnoho ministerstev nedělá, a sice že tu dávku státní sociální pomoci dávno představilo na svých stránkách a dalo tam parametry, které byly v tom úvodním zákoně, takže lidé zhruba věděli, čeho se to týká, a může dojít někdy k absurdním situacím, že se na mě (obrátil) nějaký důchodce a říkal, že zjistil, že má na účtu asi o 20 000 víc, než je nějaká ta hranice, kterou jsme stanovili, a že si tedy bude muset něco koupit, aby nepřišel o příspěvek na bydlení, a že si to přečetl na stránkách a myslel si, že už to platí. Takže jsem mu vysvětlil, že to neplatí, a dokonce vlastně platit možná nebude, protože jeden pozměňovací návrh, který jsme tady řešili, je právě posun té hranice. Takže ironií osudu bychom donutili někoho, aby teďka, když ještě neplatí zákon, schválně šel utratit 20 000 a snížil si svoje úspory, které potřebuje, a pak by se dozvěděl, že to vlastně neplatí. To by byla opravdu ironie.
A pak jsem se chtěl vyjádřit, když už mám slovo, ke kolegyni Richterové, prostřednictvím pana předsedajícího - ale myslím, že ji tady nevidím - ale možná se to týká i trošku obecnější věci, a to je, abychom nevyráběli chudé lidi pomocí nějakých dat. Kolegyně Richterová tam vlastně navrhuje, aby se používaly ty mapy cenové, které používá Ministerstvo financí a které samozřejmě říkají, že nájemné je vyšší než to, co říká Ministerstvo práce a sociálních věcí. A já si myslím, já se domnívám, že je to špatný názor, protože vycházet z průměru znamená, že všichni mají stejný životní styl, a to není pravda. Asi uvedu takový jednodušší příklad. To je, jako kdybychom hledali cenovou mapu a ptali bychom se, za kolik se prodává průměrné auto, a tak bychom zjistili nějakou částku, ale do této částky by šla možná dacie i nějaká nejlevnější škodovka, ale také by tam šlo nějaké porsche nebo ferrari, a to je prostě špatně. Tam prostě je jasné, že když je někdo superbohatý, tak si koupí ferrari, ale lidská potřeba není vlastnit ferrari, ale je potřeba vlastnit auto, a tak si prostě koupí nějaké auto, který stojí pětinovou, nebo dokonce desetinovou cenu.
Z toho je jasné, že i v ostatních položkách je mapa MPSV důležitější, protože ta nevychází z nějakých průměrných nájmů, kde jsou započteny i nějaké superbyty, ale jsou reálné nájmy těch lidí, a i ty jsou nadhodnoceny. Shodou okolností jsem byl u nějaké situace, kde tedy jedna osoba, která pobírá tu dávku, si sjednávala nájem a dopadalo to asi tak: řekla, že tolik máme peněz, tolik dostanu na dávce, takže můžu platit maximálně 11 (tisíc), tak ten majitel řekl, no, tak budete platit 11. Takže my vlastně tímto způsobem nadáváme a stěžujeme si, že máme vysoké nájmy, a sociálním systémem je ještě zvyšujeme, že ano? To je vlastně trochu ironie. Takže byl bych opatrný používat nějaké průměry, ale využíval bych opravdu databáze o této skupině, na kterou se zaměřujeme, a vycházel z jejich reálných nákladů a nevyužíval slovo průměr.
Dále bych chtěl podpořit návrh kolegyně Šafránkové s tím, aby Úřad práce mohl u některých osob si vyžádat přezkoumání zdravotního stavu. Já si myslím, že to je zcela oprávněné. ***

==================================================
FILE: s130018_r10.txt

Date: 30. schůze, 13. února 2025
Speaker: Poslanec Patrik Nacher

Poslanec Patrik Nacher:: Děkuji, pane místopředsedo. Pane ministře, úplně upřímně řeknu jednu věc, že já jsem téma exekucí - insolvencí v tomto volebním období už chtěl opustit, zlomil jsem nad tím hůl, protože jsem tady měl milostivé léto i dohodu s některými vašimi kolegy, jako třeba s Markem Výborným a podobně, a nakonec to nedopadlo. U těch insolvencí totéž. A říkal jsem si, že už je to jako marné, nemá cenu to otvírat. Nicméně zpravodajka Lucie Šafránková mě trochu tady motivovala, takže jsme pak sedli a dali dohromady tři pozměňovací návrhy, které se vlastně, byť se to tedy týká vládního návrhu zákona o dávce státní sociální pomoci, týkají i těch lidí, kteří jsou v exekuci, insolvenci.
O co jde? Představím ty pozměňovací návrhy a požádám vás o podporu. My jsme to udělali ve třech variantách, obsahově si za tím stojím, z hlediska legislativní přesnosti to mě pak bude zajímat, jestli pan ministr k tomu něco bude mít, nebo případně legislativa, protože jsme to fakt dělali narychlo.
Ten princip je o tom, že dneska má právo na tu dávku člověk na základě příjmu celého. Teď se bavíme o člověku, který je v exekuci. Nicméně člověk, který pracuje oficiálně, on má nějaký příjem, od toho se mu odečte srážka v exekuci a reálně mu zůstává nezabavitelná částka nebo nezabavitelné minimum. Nicméně ta potenciální dávka se vypočítává z toho příjmu celého, nikoliv z toho příjmu reálného. Tohleto může vyústit v to, že když tomu člověku nebude stačit ta nezabavitelná částka, tak z toho oficiálního systému odejde do šedé zóny. Bude mít vlastně neoficiální příjem, takže stát dostane méně na sociálním, zdravotním, na daních, a ještě mu bude vyplacena dávka. Takže naše motivace je zvýšit motivaci žadatelů o sociální dávku, aby legálně pracovali a aby to přiznávali. Jestli si teda rozumíme, ještě jednou. Ten, kdo legálně pracuje, má exekuci a požádal by o tu dávku, tak ta se mu vypočítává z celkového příjmu, nikoliv z celkového příjmu minus exekuční srážka - to znamená to, co mu reálně zůstane v peněžence, když to takhle řeknu. A v té chvíli to řekněme implikuje k tomu, jít do šedé zóny. To je jedna varianta toho našeho pozměňovacího návrhu.
Kolegyně Šafránková se potom přihlásí s tím číslem, takže já už pak vás nebudu obtěžovat v podrobné rozpravě. ***

==================================================
FILE: s130018_r2.txt

Date: 30. schůze, 13. února 2025
Speaker: Poslankyně Renata Oulehlová

Poslankyně Renata Oulehlová:: Dobrý den. Děkuji za slovo, pane předsedající. Já bych se chtěla, vaším prostřednictvím, zeptat pana kolegy, možná jsem to přeslechla, ale jestli jste vysvětloval i váš pozměňovací návrh, co se týče sankčního vyřazení? Nebo jestli jste ho tam nedával?


==================================================
FILE: s130018_r4.txt

Date: 30. schůze, 13. února 2025
Speaker: Poslanec Martin Dlouhý

Poslanec Martin Dlouhý:: Jestli tedy mluvíme o tom stejném, tak co bylo probíráno na výboru, tak tento návrh, který asi máte na mysli, byl podán již na výboru a ten už je součástí toho výborového návrhu, jestli si rozumíme, takže jestli je to odpověď na tu otázku? Proto tady už není navrhován, je součástí výborového návrhu.


==================================================
FILE: s130018_r6.txt

Date: 30. schůze, 13. února 2025
Speaker: Poslankyně Renata Oulehlová

Poslankyně Renata Oulehlová:: Já vám velice děkuji za odpověď. Ale já bych se tedy stejně chtěla vyjádřit k tomu sankčnímu vyloučení z evidence úřadu práce.
Já jsem velice ráda, že k tomuto zákonu se ministerstvo postavilo čelem a že se opravdu budeme snažit tou superdávkou donutit lidi nebo dostat lidi na trh práce, zejména ty, kteří se práci záměrně vyhýbají. Je tam ovšem pozměňovací návrh, který to sankční vyloučení z evidence úřadu práce změkčuje, a to tím, že když se člověk nedostaví na sjednanou schůzku na úřad práce, tak že nebude vyloučen z evidence úřadu práce, když se poprvé nedostaví, i když je to vlastně jeho jediná povinnost. My, když se nedostavíme do práce také bez řádné omluvy, tak máme problém. Tady je to změkčeno, bude to až vlastně při dalším nedostavení se, přitom když ten člověk doloží opravdu řádnou omluvu, tak se mu vůbec nic nestane a je povolán znovu na další schůzku.
Já se proti tomu opravdu chci ohradit, protože si myslím, že to není spravedlivé vůči lidem, kteří pracují, a zase to trošku zmírňuje to, co jsme chtěli, aby ti lidi opravdu do práce chodili. A všichni víme, že na ty dlouhodobě nezaměstnané, kteří se záměrně vyhýbají práci, platí opravdu pouze sankce a nic jiného. Děkuji.


==================================================
FILE: s130018_r8.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Já si dovolím reagovat. Já jsem potom přihlášen do obecné rozpravy, ale tady přímo na tuto konkrétní diskusi, kterou paní poslankyně otevřela k té otázce sankčního vyřazování. My jsme to samozřejmě také diskutovali poměrně podrobně i na rezortu. My jsme tam původně jako rezort měli tu standardní lhůtu, která tady byla obvyklá, to znamená, pokud člověk poruší ty podmínky na šest měsíců, je vyřazen. To bylo předmětem poměrně velké debaty ze strany jak nevládních organizací, tak i  koaličního partnera a v rámci najití nějakého kompromisu jsme přistoupili na tu úpravu, která je tady obsažena. To znamená, je jasně řečeno, že nevyřazujeme pro to první porušení, to byla diskuse, když někomu ujede vlak, nestihne přijít na tu schůzku. Já jsem na to už tehdy reagoval, takže to se dneska neděje. Ale když to tady pořád bylo v té veřejné debatě, tak jsem řekl - dobře, jasně stanovíme a řekneme - v okamžiku opakovaného porušení těch podmínek sankční vyřazení na tři měsíce. Protože byly dokonce nápady to vyjmout úplně, nebo to dát jenom na měsíc.
Myslím si - a tady souhlasím s vámi, že má být nějaký princip. Máme práva, máme povinnosti a jsme schopni to také nějakým způsobem alespoň vymáhat. Takže proto je tady tato kompromisní podoba - až to nastane opakovaně,  na dobu tří měsíců. Děkuju.


==================================================
FILE: s130019_r2.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Moc děkuji za slovo a dovolím si tedy teď, v této části, reagovat na celou řadu věcí, které tady zazněly, ať to nenechávám úplně na závěr diskuse.
Na úvod se chci ještě vrátit k otázce kalkulačky, která tady byla zmiňovaná. My jsme udělali velmi podrobnou důvodovou zprávu včetně příloh k tomuto tisku. Kdo se s tím materiálem seznámil, kdo je tady ve Sněmovně nějaký čas, tak myslím si, že žádný zákon v té řekněme sociální či daňové oblasti neměl v minulosti tak podrobnou důvodovou zprávu s takovýmito podklady a propočty s tím, že opravdu objektivně, férově i z té zkušenosti, kterou máme z oblasti důchodů, říkám: Prostě rezort není schopen udělat kalkulačku, která by teď na začátku druhého čtení byla schopna zachytit všechny varianty, všechny situace, aby byla relevantní pro tu diskusi. Proto jsme říkali: Jsme schopni pracovat s velmi přesnými příklady konkrétních situací, to umíme. Všem poslancům sociálního výboru jsem nabídl, že když mi pošlete - a někteří to udělali - konkrétní příklady, dopočítáváme je přesně do koruny. A je potřeba si uvědomit, že v sociálním systému v České republice nikdy žádná kalkulačka nebyla. Nebyl tady systém, že by si lidé sami doma počítali dávky. U některých to je relativně jednoduché, ale u některých to jednoduché vůbec není. My jsme udělali kalkulačku před zhruba třemi roky na příspěvek na bydlení a i u té kalkulačky nám bohužel dochází k situacím, že potom realita výpočtu konkrétní přesně stanovené dávky se nám liší především proto, že ta kalkulačka není schopna postihnout do detailu všechny přiznané skutečnosti, všechny situace, které v té rodině mohou nastat. To jen na vysvětlení, že to tady není žádný zlý úmysl, že to není nechuť, ale je to úplně stejné jako u důchodů. V okamžiku, kdy jsme skončili třetí čtení, začala se programovat takzvaná IDA, informativní důchodová aplikace, abychom byli schopni tam potom zaktualizovat všechny ty parametry a lidé si to mohli zobrazovat.
Debata ke zranitelnosti: už to tady pěkně pan kolega poslanec Martin Dlouhý okomentovával, já si to dovolím jenom rozvést. My jsme nad tím fakt samozřejmě hodně zvažovali, hodně jsme nad tím debatovali. Původní návrh byl 4 roky, pak jsme to posunuli po diskusi s kolegy, hlavně koaličními, ale i nevládními organizacemi, na zranitelnost 7 let s tím, že opravdu ten klíčový argument je, že rodič má dítě, které je školou povinné, chodí do školy, a v ten okamžik má možnost pracovat. Pokud nastávají různé situace rodičovské typu ošetřovné, nemocenská a tak dále, ty slouží k tomu, kdy je potřeba se věnovat tomu dítěti, tak mám kryté příjmy z těchto systémů, z těchto dávek nebo pojištění. V okamžiku, kdy ten člověk bude například na nemocenské déle jak měsíc, je automaticky příjem z té nemocenské započítáván jako příjem pro pracovní bonus. To znamená - tady některá myslím že z kolegyň poslankyň se na to ptala - je to možná ne úplná detailní znalost těch věcí, což já chápu, protože kdo není člen sociálního výboru, tak si myslím, že úplně není schopen jednoduše se v tom zorientovávat, protože to je opravdu komplexní změna. To znamená, stejně jako u rodičů malých dětí do 4 let věku počítáme příjem z rodičovské jako zase aktivitu, kterou chápeme v duchu, že ten člověk pracuje, má příjem stejně jako u nemocenské, zohledňujeme to zase jako příjem pro pracovní bonus. To znamená, ty příklady, které tady byly i zmíněny, jsou pokryté tímto nastavením.
Takže to je komentář k otázce zranitelnosti, plus samozřejmě zranitelné skupiny jsou tam dále definované, jsou poměrně širší. Ještě jsme tam udělali tu úpravu i pro vdovy a vdovce, tam, kde jsou děti, aby tam po 12 měsíců od okamžiku, kdy dojde k ovdovění, zase ten člověk, ta domácnost mohla býti zranitelnou.
Moje vyjádření k cenovým mapám jsem dával opakovaně a zase si ho dovolím jenom rozvést. Proč nechceme a nebudeme brát data z cenových map? Cenové mapy vznikají tak, že se vezmou data z inzertních nabídek portálu, za kolik majitelé inzerují, že by chtěli pronajmout byt. To ale není reálná, skutečná tržní cena, za kterou se ty nájmy následně odehrávají. Tam, kde ta data nejsou, pro ty lokality se dělá dopočet. To znamená, už na začátku toho, co jsem tady řekl, je ukázka, že cenová mapa není zdaleka tak přesná, jak bychom potřebovali pro to, abychom stanovovali výši podpory a normativu pro náklady na bydlení. Proto vycházíme z dat, která máme na MPSV, a máme datovou základnu zhruba necelých 300 000 domácností, kde vidíme úplně přesně, kolik v těch nákladových položkách tvoří nájemné, kolik elektřina, plyn, teplo, voda, případně například poplatky za ostatní prostory. My jsme se velmi detailně dívali i na rok 2024 a na nejnověji uzavřené nájmy a i ty nově uzavřené nájmy za kvartály roku 2024 byly pod hodnotami, které říká cenová mapa. Kdybychom přistoupili na cenovou mapu, ještě více podpoříme a roztočíme tu spirálu, která už je dnes, kdy kombinace příspěvku a doplatku na bydlení je cenotvornou příčinou nebo jeden z momentů, který přispívá k rychlejší cenotvorbě, k roztáčení cen nájemného. Typická moje zkušenost z celé řady obcí - zvýšíme-li normativy, zastupitelstvo okamžitě přichází - někdo z politiků komunálních - s návrhem: Zvyšme nájemné, protože MPSV zvýšilo normativy, a takhle tu spirálu furt točíme. ***

==================================================
FILE: s130020_r2.txt

Date: 30. schůze, 13. února 2025
Speaker: Poslanec Jiří Navrátil

Poslanec Jiří Navrátil:: Děkuji za slovo, pane místopředsedo. Vážené kolegyně, vážení kolegové, dovolte mi, abych se krátce zapojil do diskuse k vládnímu návrhu zákona o dávce státní sociální pomoci - související, vedený pod sněmovním tiskem 800. Při úterním jednání Poslanecké sněmovny, kdy jsme jednali o vratce zákona ze Senátu č. 111/1998 Sb., o vysokých školách a o změně a doplňující (doplnění?) dalších zákonů, Senát v této verzi vypustil takzvané hlídačkovné. Sdělil jsem tady na tomto místě, že máme již připravený pozměňovací návrh nové dávky podpory studujícího rodiče.
Protože Poslanecká sněmovna schválila verzi Senátu, podal jsem společně s kolegyněmi a kolegy poslanci několik pozměňovacích návrhů týkajících se nejen podpory studujícího rodiče, ale i takzvaného sociálního stipendia, které vychází z nároku a násobku životního minima.
V pozměňovacím návrhu, který je veden pod číslem 6147, se navrhuje nová dávka podpory studujícího rodiče na zajištění hlídání dítěte pro studentky vysokých škol a vyšších odborných škol, které pobírají rodičovský příspěvek, a to ve výši jedné třetiny minimální mzdy, tedy dnes 6 933 korun měsíčně, na kterou budou mít nárok studenti vysokých škol, vyšších odborných škol, kteří pobírají rodičovský příspěvek, maximálně však do věku 26 let. A tak, jak již zmínil pan ministr, nárok na dávku vzniká vždy až po 12 měsících prvního období výuky daného studia, tedy takzvaně od druhého ročníku.
Současně s tímto návrhem navrhujeme u nově navrženého příspěvku na vysoké školy studium obsaženého v pozměňovacím návrhu výboru pro sociální politiku zvýšení koeficientu z dnešních navržených 1,5 procenta životního minima na koeficient 2, tedy násobek - omlouvám se za ta procenta. ***

==================================================
FILE: s130021_r2.txt

Date: 30. schůze, 13. února 2025
Speaker: Poslankyně Klára Kocmanová

Poslankyně Klára Kocmanová:: Děkuji za slovo, pane místopředsedo. Vážené kolegyně, vážení kolegové, vážený pane ministře, já myslím, že se všichni shodujeme, že ta změna, reforma dávek, je věc hodně potřebná, ale zároveň nesmí ohrozit ty nejzranitelnější. My za Piráty sjednocení systému vítáme, protože ten současný je složitý, nepřehledný, je vlastně plný nelogičností. Jenže v tuhle chvíli čím dál častěji slýcháme příběhy lidí, kteří se bojí, co s nimi ta změna vlastně udělá, a dobře míněná reforma nesmí vést k tomu, že lidé v nouzi budou mít ještě méně nebo že rodiče přijdou o podporu nebo lidé v oddlužení budou tlačeni do šedé ekonomiky. A právě proto budu odůvodňovat několik pozměňovacích návrhů, které v tomto návrhu zákona podáváme společně s kolegyní Olgou Richterovou.
První návrh pod číslem sněmovního dokumentu 6130 se týká lidí v insolvenci. Já myslím, že se tady věcně shodujeme s mými předřečníky, s kolegyní Šafránkovou a kolegou Nacherem, kteří o tom také mluvili. V tuto chvíli se v podstatě dávky lidem v oddlužení podle toho návrhu počítají bez ohledu na to, že jim z příjmu odchází velká část na splátky, a výsledkem je potom hned dvojí srážka, kdy se lidé mohou ocitnout pod existenčním minimem. V praxi to potom znamená, že člověk, který poctivě splácí dluhy, který se snaží, končí s tak nízkým příjmem, že nemá na nájem ani na jídlo, a potom stojí před volbou, buď si najít nelegální příjem, anebo žít v chudobě. A já si myslím osobně, že to je nespravedlivé, protože lidé v oddlužení se snaží svoji situaci řešit. Proto navrhujeme, aby se při výpočtu dávek zohledňovala reálnější výše příjmů po srážkách.
Druhý návrh pod číslem sněmovního dokumentu 6131 tak rozšiřuje tu úpravu i na exekuce a řeší také situaci lidí, kteří ještě čekají na schválení oddlužení. Další zásadní problém vládní reformy je vlastně trestání dětí za chování rodičů. Dávky na děti nemají být nástrojem, jak rodiče motivovat k práci, protože dítě samotné nemůže ovlivnit, jestli jeho rodič zaměstnání má, nebo nemá, takže navrhujeme v rámci sněmovního dokumentu 6132 zrušení podmínky pracovní aktivity u složky na dítě, aby rodiny nepřišly o podporu jenom proto, že rodič třeba dočasně nemůže pracovat. Zaměstnanost rodičů se dá podpořit jinak motivačně, třeba lepší dostupností školek nebo pracovními bonusy, ale nedává smysl trestat děti za rodiče, ale pracovat s nimi.
Druhý návrh pod číslem sněmovního dokumentu 6133 k této problematice, vlastně k dávce na dítě, se týká jejího výpočtu. Systém ve vládním návrhu považujeme za složitý, takže navrhujeme sjednocení příjmových kategorií a zabránění krácení na dávky na dítě zase jen proto, že rodič práci zrovna nemá. Další problém je odebírání dávky na dítě jako trest za to, když z jakéhokoliv důvodu má dítě absence ve škole. To je určitě špatně, když dítě nechodí do školy, ale protože my chceme řešit budoucnost těch dětí a chceme, aby pro ně vzdělání bylo dostupné, navrhujeme v rámci sněmovního dokumentu 6134 spravedlivější řešení - místo zrušení této dávky ji poslat přímo škole nebo organizaci, která dítěti pomáhá, například OSPODu nebo sociálně aktivizační službám. Tak vlastně bude zajištěno, že peníze pomohou dítěti a podpoří jeho vzdělání. Zásadní je, že tento návrh vlastně cíleně využívá podporu tak, aby dítě mělo lepší přístup ke vzdělání.
To se týká tedy zejména návrhu ke sněmovnímu tisku 799, tam ty návrhy jsou prostě o tom, že chceme férový systém, chceme, aby lidé z různých těžkých situací se reálně mohli dostat, a netlačit je do práce načerno a do podvádění.
Potom ještě naposledy k té kalkulačce, o které tady byla debata: my jsme se o tom několikrát bavili i na výboru pro sociální politiku. Je to prostě velká reforma a v tuhle chvíli ani my jako poslanci, kteří o tom budeme hlasovat, ani občané nevíme, jaké budou přesně dopady, a veřejnost to znepokojuje. Na nás se obrací lidé, kteří si vlastními výpočty v excelových tabulkách snaží dobrat toho, jak ta finální podoba bude vypadat, a já chápu, že mohou být ještě přijaty pozměňovací návrhy, které ten finální výpočet upraví, ale s nějakými modely na vstupu do toho přece ministerstvo práce na začátku šlo, a mě mrzí, že jsme doteď nedostali žádný návrh, žádné výpočty ani žádné modelové situace. Myslím si, že by nám to při rozhodování, ale i při tvorbě pozměňovacích návrhů hodně pomohlo.
Poté k dalšímu tisku navazujícímu, tam už se to tady také dnes řešilo. Je dalším problémem vyřazování lidí z evidence Úřadu práce na celých 6 měsíců. Už je to řešeno v rámci pozměňovacího návrhu, který přijal výbor pro sociální politiku. Já jenom k tomu krátce okomentuji, že od začátku se domnívám, že jde o nesmyslně dlouhou dobu, protože tím dostaneme opět lidi do spirály chudoby a do šedé ekonomiky. Ta logika v tom je jednoduchá - pokud někoho necháme půl roku bez jakékoliv podpory, nemůže potom platit jídlo, nájem, základní potřeby a výsledkem bude zadlužení, exekuce, práce načerno, a to si myslím, že tomu chceme všichni předcházet.
Další návrh se týká sociálních stipendií pro vysokoškoláky. Dnes na ně dosáhne méně než 1 procento studentů a v celé Evropě jsme na tom jako Česko nejhůř, přitom máme jedno z nejnižších měr vysokoškolsky vzdělané populace. Studenti ze sociálně slabších rodin tak nemají stejné šance a často musí studium předčasně ukončit. My proto navrhujeme v rámci sněmovního dokumentu 6136 zvýšení hranice příjmu pro nárok na stipendium, aby do něj dosáhli nejen ti úplně nejchudší, ale i studenti z rodin s nižšími příjmy. Místo stovek studentů se tak podpora dostane k tisícům. Je to obrovsky důležité, zejména proto, protože když umožníme více mladým lidem dostudovat, stát na tom v dlouhodobém horizontu vydělá, protože lepší vzdělání vede k lepším příjmům a to zase vede k vyšším odvodům do rozpočtu, takže vzdělávání je vlastně ta nejlepší investice.
A poslední návrh, ten se týká navýšení životního minima v rámci sněmovního dokumentu 6158. Současná výše životního minima je zastaralá v důsledku dlouhých období bez valorizace, takže ho navrhujeme za Piráty ještě navýšit. Děkuji za pozornost.


==================================================
FILE: s130022_r1.txt

Date: 30. schůze, 13. února 2025
Speaker: Poslanec Vít Kaňkovský

Poslanec Vít Kaňkovský:: Dobré odpoledne, vážený pane místopředsedo, vážení páni ministři, kolegyně, kolegové. Dovolím si pár poznámek k oběma projednávaným sněmovním tiskům, jak 799, tak 800.
Myslím si, že všichni tady vnímáme, a to jsme vlastně zažívali i na výboru pro sociální politiku, i na kulatých stolech a dalších jednáních, které jsme vlastně průběžně svolávali v rámci projednávání k této problematice - a já za to chci poděkovat panu ministrovi Jurečkovi a myslím si tedy, že se sluší poděkovat i všem členům sociálního výboru, kteří velmi aktivně se těchto fór zúčastňovali, a myslím si, že jsme si tam celou řadu věcí vyjasnili.
Považuji redesign dávkového systému za opravdu velký počin v tomto volebním období a troufám si tvrdit, že kdyby nebylo už tak blízko před volbami, tak že by se v podstatě jednoznačně ukázalo, že po tomto volají všechny parlamentní strany v České republice. To možná vlastně dokládá i to, že je velká aktivita ze strany všech zúčastněných k redesignu přistoupit, protože myslím si, že všichni jsme přesvědčeni o tom, že dávky státní sociální podpory mají směřovat k těm potřebným, že mají směřovat k těm, kteří opravdu mají svoji sociální situaci takovou, že pomoc státu potřebují, a těm bychom měli v rámci toho redesignu ještě více pomoci, nebo minimálně by měli zůstat alespoň na svém. A naopak jsou tady určité skupiny obyvatel, které jsou poměrně vysokopříjmové, a přesto si opakovaně sahají na nemalou částku státní sociální podpory.
Chci poděkovat panu ministru Jurečkovi a celému jeho týmu, ale i spolupracujícím ministerstvům, protože to nebyla záležitost jenom MPSV, že se do tohoto těžkého úkolu pustili. Myslím si, že to je i poměrně veliká politická odvaha, a byl bych velmi rád, kdybychom dospěli ke zdárnému konci, který by právě odrážel to, co jsem řekl na začátku: Pomozme více ještě těm, kteří to potřebují. Ti, kteří to potřebují, ale v tuto chvíli ta pomoc je dostatečná, ať zůstanou na svém, a ti, kteří v podstatě trošičku parazitují na tom systému, tak si myslím, že by do budoucna už tolik čerpat neměli.
Teď bych se rád vyjádřil ke dvěma oblastem, protože diskuse už tady byla poměrně košatá. Já si velmi vážím i té diskuse, která právě probíhala jak na oficiálních jednáních výboru, tak na několika pracovních jednáních, takže se zmíním už jenom o dvou okruzích, které už tady některé byly zmíněny - a ta druhá částečně, takže o té se zmíním možná trošičku více.
Jednak se to týká toho takzvaného hlídačkovného a vůbec podpory vysokoškolského studia u těch studentů, kteří jsou buď rodiči, a tím, že se stanou rodiči, samozřejmě je pro ně ta situace mnohem obtížnější než pro ty, kteří jsou ještě takzvaně single a bezdětní. Dále se to týká podpory studentů, kteří pocházejí ze sociálně slabších skupin obyvatelstva a pro ně je ten současný systém sociálních stipendií poměrně diskriminační. Takže jsem rád, že Ministerstvo práce a sociálních věcí dodrželo svůj slib, že je připravena vlastně nová varianta takzvaného hlídačkovného, o kterém jsme se tady trošičku emocionálně přeli v úterý, a že formou čtyř variantních pozměňovacích návrhů, nebo respektive dvou, bude to hlídačkovné ošetřeno, a já věřím, že Poslanecká sněmovna ho ve finále podpoří.
Pokud se týká podpory nejenom studentů rodičů, kterým by měla právě posloužit ta dávka, dávka podpory studujících mladých rodičů, tedy takzvaného hlídačkovného, tak se ještě krátce zmíním o podpoře vysokoškolského studia, kterému se někdy trošku pejorativně říká sociální stipendium. Pro vaši představu: v tuto chvíli, tak jak máme ten systém nastavený, tuto podporu v celé České republice čerpá zhruba 500 studentů. V rámci Evropy jsme na chvostu v podpoře sociálně slabých studentů nebo respektive studentů ze sociálně slabších rodin, a proto se velmi přimlouvám, abychom přistoupili k revizi této dávky v tom smyslu, abychom zvedli koeficient pro výpočet, který se vypočítává z koeficientu (Nahlíží do svých poznámek.) - a teď jsem se zasekl, omlouvám se - vlastně koeficient životního minima, v tuto chvíli to máme nastavené v zákoně na 1,5násobku a to dělá, to vlastně generuje těch 500 studentů za rok - abychom přistoupili ideálně k navýšení na 2,5násobek, čímž by se ta skupina rozšířila, pokud by si všichni požádali, někde kolem 9 500 studentů. Ani to si nemyslím, že je možná úplně ideální, podporující organizace, se kterými jsme dlouhodobě jednali, požadovaly až 3,5násobek, ale myslím si, že 2,5násobek a rozšíření z 500 na zhruba 9 500 studentů je už významným krokem k tomu, abychom více podpořili ty studenty, kteří jsou nadaní, ale vzhledem ke své sociální situaci nejsou schopni někde na to studium dosáhnout.
A potom se zmíním ještě o jednom pozměňovacím návrhu, protože tyto pozměňovací návrhy, které směřují k hlídačkovnému a k podpoře vysokoškolských studentů, už představoval podrobněji k tomu Jiří Navrátil a předkládáme je společně s dalšími koaličními partnery, tak se ještě zmíním o jednom pozměňovacím návrhu, který budu načítat já, a ten se týká výpočtu dávky, jednotné dávky, která vlastně v některých ohledech opět vychází z životního minima.
My jsme na výboru pro sociální politiku již navýšili tu částku pro jednotlivce a pro prvního člena rodiny, což se poměrně významně propíše potom do té dávky jako takové, ale tak, jak jsme jednali ještě teď mezi výborem a druhým čtením, s platformou pro bydlení a s některými analytickými organizacemi a organizacemi, které podporují lidi v boji proti chudobě a za dostupné bydlení, tak si dovolujeme navrhnout ještě o něco vyšší částku toho životního minima pro tu první osobu v domácnosti a pro samostatně žijící osobu, protože jsme přesvědčeni o tom, že pořád tady ještě existuje určité riziko, že by u některých konkrétních případů, buď malých rodin, anebo jednotlivců, mohlo dojít k poklesu podpory jejich a že by se mohli dostat do tíživé situace. Takže já bych velmi poprosil a požádal vás, abyste potom ve třetím čtení podpořili tady toto navýšení ještě nad rámec toho výborového usnesení, výborového pozměňovacího návrhu, protože si myslím, že bychom významně omezili obavy některých zranitelných skupin obyvatel podle dikce zákona, anebo některých skupin obyvatel, které sice ještě podle dikce zákona nebudou v té skupině zranitelných, ale velmi se jí blíží. A všichni víme, že ta hranice mezi tou zranitelností a nezranitelností je někdy velmi úzká.
Takže já se potom přihlásím v podrobné rozpravě k tomu jednomu pozměňovacímu návrhu týkajícímu se životního minima a ten má číslo sněmovního dokumentu 6156.
Kolegyně, kolegové, děkuji vám za pozornost.


==================================================
FILE: s130022_r3.txt

Date: 30. schůze, 13. února 2025
Speaker: Poslanec Jan Berki

Poslanec Jan Berki:: Pane místopředsedo, milé kolegyně, milí kolegové, jen krátce chci poděkovat všem, kteří pracovali na obou úpravách, jak sociálního, takzvaného sociálního stipendia, (tak) takzvaného hlídačkovného. Chci taky vyjádřit tomu podporu a věřím, že také Sněmovna to nakonec podpoří.
Vedle toho lidského aspektu si dovolím ještě tak trošku pragmaticky zmínit, že obě ta opatření se nám nakonec ale vyplatí, protože jejich velkým efektem je to, že povedou k tomu, že nebudou lidé muset prodlužovat své vysokoškolské studium, to znamená, dříve přichází na trh práce a dříve dochází k jejich uplatnění. Zároveň oba ty návrhy tím, že si je osvojilo jak MPSV ve smyslu, že je bude administrovat, také dochází ke zjednodušení administrace obou těchto podpor. Takže všem ještě jednou děkuji a návrhy podporuji.


==================================================
FILE: s130022_r5.txt

Date: 30. schůze, 13. února 2025
Speaker: Místopředseda PSP Aleš Juchelka

Místopředseda PSP Aleš Juchelka:: No, já to vůbec nebudu zdržovat, děkuji moc. Navýšení životního minima samozřejmě podporujeme, to je velmi důležité. Děkujeme za to, že se vyslyšel i náš návrh, když jsme jednali s ministerstvem. Za hlídačkovné jsem skutečně taktéž rád. Sociální stipendium budeme taktéž podporovat, a to u těch 2,5násobku.
Co je ale ovšem - a vůbec to tady nezaznělo v rámci druhého čtení - je skutečně problematika majetkového testování. Tedy mám opravdu několik otázek, proto bych ještě chtěl prodloužit termín na projednávání právě ve druhém čtení. Proto prosím, abyste nechal hlasovat ještě před ukončením rozpravy, abychom přerušili tento bod do 18. března. Děkuji. ***

==================================================
FILE: s130023_r2.txt

Date: 30. schůze, 13. února 2025
Speaker: Poslanec Karel Haas

Poslanec Karel Haas:: Chci pouze přednést procedurální protinávrh k návrhu ctěného kolegy Juchelky na kratší dobu přerušení tohoto bodu, a to do 13.20. Děkuju mnohokrát.


==================================================
FILE: s130023_r4.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Povedeme ještě diskusi. Pro třetí čtení jsou tady třeba za mě i dobré, velmi dobré návrhy, které třeba řeší otázku nemocnosti a omluvenek z důvodu nemoci pro práci s uchazeči v rámci Úřadu práce, takže tam určitě si myslím, že najdeme některé body, kdy se dokážeme shodnout. Musím říct, že jak je ta změna komplexně pojatá, to není jenom otázka parametrů, čísel, změny digitalizace, zrychlení procesů, ale je to i věc, která je opravdu provázaná individuální prací s klienty na úřadech práce.
A co chci podtrhnout, byť to bylo malinko pod tlakem a nebylo to jednoduché stihnout legislativně napsat - ale podařilo se, a to velký respekt před mými kolegyněmi a kolegy na MPSV - tak je i to, že jsme tady opravdu dokázali zhojit a vyřešit a napsat to hlídačkovné, které tady bylo zmíněno už dneska, včetně i vysokoškolského stipendia, které si myslím, že bude jako daleko lépe fungovat a podporovat studenty.
Tolik za mě. Ještě jednou děkuju za věcnou, konstruktivní debatu.


==================================================
FILE: s130023_r6.txt

Date: 30. schůze, 13. února 2025
Speaker: Poslankyně Lucie Šafránková

Poslankyně Lucie Šafránková:: Děkuji za slovo. Tímto se hlásím k třinácti pozměňovacím návrhům, které dávám k tomuto sněmovnímu tisku 799. Čísla sněmovních dokumentů, které jsem podrobně odůvodnila v obecné rozpravě, jsou následující: číslo 6079, 6080, 6026, 5894, 5893, 5995, 5797, 5772. Dále pozměňovací návrhy s kolegou Patrikem Nacherem jsou 6151, 6152, 6153. Další můj pozměňovací návrh je 5994 a 5998. Děkuji.


==================================================
FILE: s130023_r8.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuji. K tomuto tisku, což je tisk 799, načítám následující pozměňovací návrhy, a sice 6139 - ten se týká zranitelné domácnosti samoživitelů, aby to nebylo pouze do 7 let dítěte, ale do 9 let včetně, jako je to u ošetřovného.
Další pozměňovací návrh 6140 se týká nastavení hladin u energií, kdy chceme zohlednit, že u osamělých zranitelných osob čili lidí v invalidním důchodu nebo například osamělých seniorek. Nyní je ten návrh nastaven k výraznému poklesu, tam to chceme zmírnit.
Pozměňovací návrh 6141 je cenová mapa. Je to návrh týkající se v podstatě toho - já vím, jak to pan ministr komentuje - ale že prostě ta aktuální cena nájmů je jinde než hladina starších smluv, která tvoří základ toho statistického souboru, s kterým operujeme MPSV. V podstatě jde o to, že cenová mapa je na Ministerstvu financí ze současných tržních nájmů.
A dále načítám k tomuto dokumentu číslo 6159. To je zase otázka podpory u složky bydlení, jak napravit zpoždění zhruba 14 měsíců u výchozích částek, kdy vlastně oproti reálnému vývoji nájmů je ta výchozí hladina nastavena zhruba o 14 měsíců zpátky, takže to je zase zbytečné, neodůvodněné. Toto bychom rádi napravili.
Tolik za mě, děkuji. ***

==================================================
FILE: s130024_r10.txt

Date: 30. schůze, 13. února 2025
Speaker: Poslanec Jan Bauer

Poslanec Jan Bauer:: Pane místopředsedo, dámy a pánové, já bych se chtěl tímto přihlásit k pozměňovacímu návrhu pod číslem 6148. Nedílnou součástí tohoto návrhu je i řádné odůvodnění. Děkuji.


==================================================
FILE: s130024_r12.txt

Date: 30. schůze, 13. února 2025
Speaker: Poslankyně Klára Kocmanová

Poslankyně Klára Kocmanová:: Děkuji za slovo. Já se hlásím k pěti pozměňovacím návrhům, a to pod číslem 6130, 6131, 6132, 6133 a 6134, a všechny jsem je již odůvodnila v obecné rozpravě. Děkuji.


==================================================
FILE: s130024_r14.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuji pěkně. U tohoto tisku se hlásím k návrhu s číslem 6081. Jde o pravidelnou valorizaci, pravidelné navyšování rodičovského příspěvku o inflaci tak, jak to známe u jiných dávek podpory, jako to známe u důchodů, jako to známe u automatické valorizace, například zdravotního pojištění u státních pojištěnců, takže je to opakovaný návrh Pirátů, ať rodičům neklesá hodnota rodičovského příspěvku, když pečují o malé dítě - valorizace rodičovského příspěvku. Děkuji.


==================================================
FILE: s130024_r16.txt

Date: 30. schůze, 13. února 2025
Speaker: Poslanec Michael Kohajda

Poslanec Michael Kohajda:: Vážené dámy, vážení pánové, vážení páni ministři, dovolil bych se přihlásit ke sněmovnímu dokumentu 6154, zavedení programu snižování dopadů účasti na hazardní hře, jak jsem podrobněji odůvodnil už v obecné rozpravě. Děkuji.


==================================================
FILE: s130024_r18.txt

Date: 30. schůze, 13. února 2025
Speaker: Poslankyně Lucie Šafránková

Poslankyně Lucie Šafránková:: Děkuji a hlásím se k číslu sněmovního dokumentu 5822.


==================================================
FILE: s130024_r2.txt

Date: 30. schůze, 13. února 2025
Speaker: Poslankyně Jana Hanzlíková

Poslankyně Jana Hanzlíková:: Děkuji za slovo, pane místopředsedo, a tímto se přihlašuji ke třem pozměňovacím návrhům, které jsou uvedeny v systému pod čísly 6124, 6125 a 6127. Děkuji.


==================================================
FILE: s130024_r20.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Děkuji. Já se hlásím k sněmovnímu dokumentu pod číslem 6155.


==================================================
FILE: s130024_r22.txt

Date: 30. schůze, 13. února 2025
Speaker: Poslanec Jiří Navrátil

Poslanec Jiří Navrátil:: Děkuji za slovo, pane místopředsedo. Dovolte mi, abych se přihlásil k pěti pozměňovacím návrhům, které jsou nahrány pod sněmovními dokumenty 6142, 6144, 6145, 6146 a 6147, které jsem odůvodnil v rozpravě. Děkuji.


==================================================
FILE: s130024_r24.txt

Date: 30. schůze, 13. února 2025
Speaker: Poslanec Jan Bauer

Poslanec Jan Bauer:: Pane místopředsedo, dámy a pánové, já se tímto hlasem k pozměňovacímu návrhu, který je zapsán v systému pod číslem 6149, opět jeho nedílnou součástí je řádné odůvodnění.


==================================================
FILE: s130024_r26.txt

Date: 30. schůze, 13. února 2025
Speaker: Poslanec Vít Kaňkovský

Poslanec Vít Kaňkovský:: Jak už jsem avizoval v obecné rozpravě, já se hlásím k pozměňovacímu návrhu pod číslem sněmovního dokumentu 6156. Odůvodnění jsem podrobně řekl v obecné rozpravě, jenom připomínám, že se jedná o navýšení částek životního minima u členů domácnosti u jednotlivce oproti výborovému usnesení z 5 500 na 5 850 a u prvního člena společné domácnosti z 5 000 na 5 300. Děkuji za pozornost.


==================================================
FILE: s130024_r28.txt

Date: 30. schůze, 13. února 2025
Speaker: Poslankyně Klára Kocmanová

Poslankyně Klára Kocmanová:: Děkuji. Já se hlásím ke dvěma návrhům pod čísly 6136 a 6158, oba jsem je odůvodnila v obecné rozpravě.


==================================================
FILE: s130024_r30.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuju za slovo. Ještě na závěr této podrobné rozpravy stručné doprovodné usnesení k tomuto tisku. Navrhuji doprovodné usnesení: "Sněmovna vyzývá vládu České republiky, aby v návaznosti na revizi dávek do září 2025 připravila prorodinný balíček, a to včetně valorizace rodičovského příspěvku." Tolik znění stručného doprovodného usnesení.
A jenom odůvodnění: do značné míry u rodin s malými dětmi by nemusely dnešní změny být tolik třeba, kdyby stoupala pravidelně hodnota rodičovského příspěvku tak, jak roste inflace. Je veliká škoda, že na rozdíl od jiných dávek u rodičovského příspěvku jeho hodnota neustále klesá a je ukrajována inflací, takže my chceme, aby i nízkopříjmové rodiny měly šanci díky důstojné a stoupající hodnotě rodičovského příspěvku, aby jim neklesla kvalita života a aby jim nekleslo to, co dostávají, když pečují o své malé děti. Děkuji.


==================================================
FILE: s130024_r32.txt

Date: 30. schůze, 13. února 2025
Speaker: Poslanec Martin Dlouhý

Poslanec Martin Dlouhý:: Děkuji za slovo. Já jsem se přihlásil elektronicky a byl jsem vymazán. Přihlásil jsem se papírově, papír se ztratil (Veselí v sále.), ale děkuji panu předsedajícímu, že na mávání reagoval. Takže já to nevzdávám a přihlašuji se k pozměňovacímu návrhu 6138.


==================================================
FILE: s130024_r4.txt

Date: 30. schůze, 13. února 2025
Speaker: Poslanec Igor Hendrych

Poslanec Igor Hendrych:: Děkuji za slovo. Já se hlásím k tomuto sněmovnímu tisku 799 pozměňovacím návrhem, který je evidován jako sněmovní dokument 6039, a týká se toho, že se rozšiřuje okruh takzvaných zranitelných osob o osoby nezaměstnané nad 55 let, které ovšem splňují dobu důchodového pojištění v minimální délce 35 let, včetně náhradních dob a včetně řádně ukončené soustavné přípravy na budoucí povolání na vyšších odborných školách a vysokých školách v prezenční formě. Děkuji.


==================================================
FILE: s130024_r6.txt

Date: 30. schůze, 13. února 2025
Speaker: Poslanec Martin Dlouhý

Poslanec Martin Dlouhý:: Dobrý den. Hlásím se tímto k pozměňovacímu návrhu číslo 6137, který se týká změny koeficientu u energetického paušálu.


==================================================
FILE: s130024_r8.txt

Date: 30. schůze, 13. února 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Děkuji. Já se hlásím k tomuto tisku 799 v podrobné rozpravě, k sněmovnímu dokumentu číslo 6129 - pozměňovací návrh, který jsem v obecné rozpravě odůvodnil. Děkuji.


==================================================
FILE: s130025_r1.txt

Date: 30. schůze, 13. února 2025
Speaker: Poslanec Jan Kubík

Poslanec Jan Kubík:: Dobrý den. Já nejsem zpravodaj, ale chtěl bych navrhnout změnu zpravodaje z pana Stržínka původně zpátky na mé jméno.


==================================================
FILE: s130025_r3.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuji, přeji pěkné odpoledne. Nyní vyzývám přihlášeného pana poslance Roberta Králíčka, aby se ujal slova, abychom tak pokračovali v obecné rozpravě. Prosím.


==================================================
FILE: s130025_r4.txt

Date: 30. schůze, 13. února 2025
Speaker: Poslanec Robert Králíček

Poslanec Robert Králíček:: Vážená paní předsedající, pane ministře, kolegyně, kolegové, já bych rád navázal na diskusi, kterou jsme vedli, než byl tento bod přerušen. Ten zákon měl původně řešit problémy s krátkodobým ubytováním přes platformy typu Airbnb. My jsme s Patrikem Nacherem několikrát navrhovali předřazení tohoto zákona, protože samozřejmě jako poslanci z Prahy reprezentující problémy občanů v Praze vnímáme, že Airbnb a krátkodobé ubytování je problém zejména pro Prahu. Vnímáme ale i další města, kde se tento druh ubytování rozšiřuje, a s tím i spojené problémy. Nicméně bych se chtěl pana ministra v diskusi při prvním čtení zeptat na některé klíčové otázky, nebo i z mého pohledu některé možná nedostatky toho zákona, se kterými se na nás obracejí i někteří občané. Popřípadě máme dotazy i z řad těch, kteří provozují hotely, penziony. Já bych tady požádal, pokud by pan ministr potom měl prostor na ty otázky odpovědět, popřípadě objasnit některé věci.
První otázka je k tomuto zákonu. Proč návrh zákona jde nad rámec požadavků Evropské unie? Evropská legislativa požaduje pouze centrální registr ubytovacích jednotek určených ke krátkodobému nájmu. Český návrh však povinnosti rozšiřuje i na hotely a penziony, což Evropská unie vůbec nepožaduje. Jaký je tedy důvod tohoto rozšíření?
Druhá otázka je, jak je zajištěna ochrana osobních údajů ubytovaných? Zákon navíc zavádí povinnost zapisovat do registru i údaje o hostech, což není v požadavcích Evropské unie. Jak chce ministerstvo zajistit, že tato data nebudou zneužita a že nebude docházet k nepřiměřenému sledování občanů?
Za třetí, jak tento zákon skutečně pomůže regulaci Airbnb? Místo toho, aby zákon řešil problémy s krátkodobým ubytováním, například jeho dopad na bydlení nebo sousedské vztahy, umožňuje zapisovat do registru i prostory, které nesplňují stavební, hygienické či protipožární předpisy. Jak tedy zajistí větší kontrolu nad problematickým ubytováním?
Za čtvrté, proč ministerstvo podepsalo smlouvu na vytvoření registru před schválením zákona? Ministerstvo již loni uzavřelo smlouvu se stejným dodavatelem, který vyvíjel nefunkční digitální stavební řízení. Jak je tedy možné, že se uzavírá smlouva na systém, jehož legislativní rámec není schválen? Jaká tedy byla kritéria výběru toho dodavatele?
Za mě zatím poslední otázka. Jaké přínosy bude mít zákon pro obce, když se k údajům z registru nedostanou? Zákon by měl pomoci samosprávám regulovat krátkodobé ubytování, ale ve skutečnosti jim nepřináší žádný užitečný nástroj. Jaký smysl tedy tento registr má, když obce nebudou mít k datům přístup?
Poprosil bych pana ministra, zda by dokázal odpovědět na tyto otázky, které by objasnily, proč jdeme nad rámec EU a proč tam jsou ty požadavky, které jsem jmenoval, nebo ty nedostatky, o kterých jsem hovořil. Tak abychom se případně mohli k tomu vyjádřit, popřípadě navrhnout nějaké přepracování či zamítnutí. Děkuji.


==================================================
FILE: s130025_r6.txt

Date: 30. schůze, 13. února 2025
Speaker: Ministr pro místní rozvoj ČR Petr Kulhánek

Ministr pro místní rozvoj ČR Petr Kulhánek:: Pěkné odpoledne, dámy a pánové. Já to asi vezmu odzadu. Pokud bych na něco zapomněl, poprosím potom o doplnění, případně odpovím dodatečně.
Co se týče obcí a výhod. Obce se samozřejmě k omezenému výčtu údajů dostanou, samozřejmě podle předem stanovených pravidel. Výhoda, která pro ně z toho plyne, je výrazně lepší evidence poplatku z ubytování, který ten registr bude umět také spravovat.
Veřejná zakázka na registr nebo informační systém, chcete-li, byla vysoutěžena tak, jak byl předpoklad vstupu do legislativního procesu. To, že se to vzhledem k průtahům vstupu do prvního čtení posunulo až na únor letošního roku, nikdo nepředpokládal. Veřejná zakázka byla vysoutěžena podle standardních pravidel. Vysoutěžil ji dodavatel, který nabídl nejnižší cenu tak, jak bylo kritérium hodnocení, za splnění všech pravidel stanovených zadávací dokumentací.
Co se týče registrace ubytování, řekněme ochrany údajů, toho, co se do registru bude vkládat. Samozřejmě je připraveno zadání zpracování analýzy dopadu na ochranu osobních údajů, která bude posuzovat samozřejmě veškeré stávající změny návrhu plus pozměňovací návrhy, které do toho vstoupí, tak, aby ochrana osobních údajů byla zachována.
Pak jsem si udělal poznámku registrace ubytování ve vztahu k Airbnb. Ano, tam jednoznačně v momentě, kdy se v registru budou registrovat ubytovací jednotky, ať už to budou i ta krátkodobá nájemní ubytování, je povinnost se řádně registrovat. Jako taková bytová jednotka už bude zavedena v systému a bude moci být kontrolována třeba ze strany stavebního úřadu, jestli je s ní nakládáno podle stanovených pravidel.
Teď nevím, jestli jsem vyčerpal všechno, anebo jestli jsem na něco zapomněl. Děkuji.


==================================================
FILE: s130025_r8.txt

Date: 30. schůze, 13. února 2025
Speaker: Poslanec Jakub Michálek

Poslanec Jakub Michálek:: Děkuji za slovo, paní místopředsedkyně. Vážený pane ministře, děkuji, že vysvětlujete tady ten návrh zákona, vážím si toho. Chtěl jsem vás poprosit, jestli byste mohl ještě podrobněji vysvětlit, jak to bude v situaci, kdy budeme mít nějakou jednotku, která není zkolaudována k ubytování, ale je zkolaudována k bydlení, a bude nabízena soustavně jako ubytovací prostor, v podstatě jako hotel, protože pokud jsem se dobře díval do toho zákona, tak jsem nenašel, že by stavební úřad měl sám o sobě přístup do toho registru a mohl to ověřovat. Takže se domnívám, že to bude probíhat asi v nějakém kontrolním řízení, že bude zase muset stavební úřad čekat na podnět; na základě toho podnětu bude vyzývat ministerstvo, aby mu poskytlo součinnost. ***

==================================================
FILE: s130026_r10.txt

Date: 30. schůze, 13. února 2025
Speaker: Ministr pro místní rozvoj ČR Petr Kulhánek

Ministr pro místní rozvoj ČR Petr Kulhánek:: Ano, jen velmi krátce. My tu problematiku vnímáme. Z těch odborných diskusí jednoznačně tenhle závěr vzešel tak, abychom se pokusili v rámci legislativního procesu maximálně zjednodušit tu problematiku, o které jste mluvil. Děkuju.


==================================================
FILE: s130026_r12.txt

Date: 30. schůze, 13. února 2025
Speaker: Poslanec Jan Kubík

Poslanec Jan Kubík:: Já bych jenom ke kolegovi Kučerovi. Jestliže dneska jakýkoliv subjekt poskytuje ubytování za úplatu, tak už má povinnost evidovat ty hosty, a je jedno, jestli je to agroturistika, nebo jestli to je pronájem v nějakém penzionu. Ta povinnost tady je a ta povinnost zůstane, akorát bude elektronická. Takže už dneska tu povinnost ten, kdo poskytne ubytování za úplatu, má.


==================================================
FILE: s130026_r14.txt

Date: 30. schůze, 13. února 2025
Speaker: Poslankyně Silvia Doušová

Poslankyně Silvia Doušová:: Děkuju, paní předsedající, za slovo. Vážené kolegyně, vážení kolegové, já bych tady ráda přednesla návrh podle § 91 odst. 2 jednacího řádu, a to návrh zkrátit lhůtu pro projednání návrhu zákona v garančním výboru o 30 dní, tedy na 30 dní. Děkuji.


==================================================
FILE: s130026_r2.txt

Date: 30. schůze, 13. února 2025
Speaker: Ministr pro místní rozvoj ČR Petr Kulhánek

Ministr pro místní rozvoj ČR Petr Kulhánek:: Tak ještě jednou pěkné odpoledne. Jak bylo koneckonců řečeno, bez registračního čísla nepůjde zveřejnit žádnou nabídku a právě to vydání registračního čísla předpokládá registraci, tudíž se příslušné orgány dozví, kde ta ubytovací jednotka je, a může být tedy předmětem potom následného zjišťování. Stavební úřad by měl mít od živnostenského úřadu zjištěno, že v bytě dochází k podnikání, a živnostenský úřad přístup do toho registru má. Ten bude stavební úřad informovat. Ano, pokud dojde k porušení pravidel užívání té jednotky, registrační číslo může být odebráno.


==================================================
FILE: s130026_r4.txt

Date: 30. schůze, 13. února 2025
Speaker: Poslankyně Marie Pošarová

Poslankyně Marie Pošarová:: Vážené poslankyně, vážení poslanci, já bych se chtěla také vyjádřit k novému systému, do kterého samozřejmě budou zapisovat své hosty do ubytovacího zařízení, a budou tam tedy hotely, penziony nebo soukromé byty, jak už jste řekli, že budou mít nějaké konkrétní číslo. Místo papírové knihy hostů ji má tedy nahradit digitální kniha. Evidovat se v ní má jméno hosta, bydliště a zřejmě i důvod pobytu. Ale mně se nelíbí, že vesměs kdokoliv se správnými schopnostmi se může podívat do té internetové knihy a vidět samozřejmě soukromé údaje. Je to zásah do soukromí a zase je to nadbytečný registr, který bude stát další finanční prostředky. Jedná se o další mandatorní výdaje a my bychom měli naopak mandatorní výdaje snižovat, a místo toho je bohužel zvyšujeme. Je to zásah do soukromí, jak už jsem řekla, a proč navrhujeme zase opět něco, co po nás nechce ani Evropské unie? Já prostě nevidím k tomu nějaký důvod, a proto dávám návrh na přepracování. Děkuji.


==================================================
FILE: s130026_r6.txt

Date: 30. schůze, 13. února 2025
Speaker: Ministr pro místní rozvoj ČR Petr Kulhánek

Ministr pro místní rozvoj ČR Petr Kulhánek:: Ano, ten registr je vyvíjen nikoliv prostřednictvím pouze národních prostředků, ale s výraznou podporu prostředků evropských, Národního plánu obnovy.
Pokud se týká ochrany osobních údajů, já jsem o té analýze dopadu na ochranu osobních údajů již hovořil. Není to tak, že do toho registru bude mít neomezený přístup kdokoliv, bude jasně vymezený okruh, ať už lidí, nebo institucí, na jaká data mohou přistupovat, a zároveň pohyb v registru bude mít takzvanou auditní stopu, to znamená, bude vždycky vysledovatelné, kdo, kde, kdy, jaká data získával. Děkuji.


==================================================
FILE: s130026_r8.txt

Date: 30. schůze, 13. února 2025
Speaker: Poslanec Michal Kučera

Poslanec Michal Kučera:: Dobrý den, dámy a pánové. Děkuji za slovo, paní předsedající. Já jenom velmi krátce bych chtěl zmínit oblast, která je marginální v celé té problematice cestovního ruchu, myslím novely tohoto zákona, nicméně přesto se domnívám, že je důležitá, a to je oblast agroturistiky. Agroturistika je samozřejmě speciální oblast poskytování služeb, kdy hlavní byznys, který ten subjekt nabízí, zdaleka nespočívá v podnikání v cestovním ruchu, nebo aspoň většinou ne, a směřuje úplně někam jinam, to znamená většinou do zemědělství. Často tato činnost je nabízena či poskytována tak, že je velmi příležitostná. To znamená, že se jedná o jeden či dva pokoje, které jsou někde na té farmě nebo na tom agrostatku, a nabízí se tam řeknu sezonní nebo ojedinělé ubytování. Samozřejmě, není k tomu - ten podnik či ten subjekt tomu nemá žádnou administrativu, dělá to většinou ta rodina, která ten statek spravuje.
Já jsem na to téma měl jako předseda zemědělského výboru několik jednání se svazem, který zaštiťuje nebo zastřešuje agroturistiku, s Asociací soukromého zemědělství. Tam byla z jejich strany vyslovena obava, aby to nezatížilo administrativně příliš právě tyto subjekty, které mají říkám ten svůj hlavní byznys úplně někde jinde a často ani nemají nějaké zázemí výpočetní a tak dále. Na těch jednáních tato obava byla rozptylována, že ten dopad na ně by neměl být nějak dramatický nebo že nebude nějak velký, přesto si dovoluji toto zmínit právě i na jednání Poslanecké sněmovny i tady před panem ministrem, aby zavnímal, že to je skutečně věc, která je z mého pohledu důležitá. Zasahuje sektor, který dlouhodobě podporujeme, to znamená rozvoj venkova a aktivit právě na venkově, a až se budou k tomu dělat nějaké podzákonné normy, prováděcí vyhlášky, aby na to bylo pamatováno, aby ten dopad na ně, skutečně na tento sektor agroturistiky, to nedopadlo nějak administrativně příliš, respektive abychom šli cestou zjednodušení práce právě pro tento malý subjekt z celé té oblasti cestovního ruchu. Děkuju.


==================================================
FILE: s130027_r1.txt

Date: 30. schůze, 13. února 2025
Speaker: Ministr životního prostředí ČR Petr Hladík

Ministr životního prostředí ČR Petr Hladík:: Vážená paní předsedající, vážené paní poslankyně, páni poslanci, krásné dobré odpoledne. Vláda předkládá parlamentu novelu zákona o ochraně přírody a krajiny. První verze tohoto zákona byla schválena už tehdejší Československou národní radou v roce 1992 jako jeden z prvních zákonů Československa.
Tato novela pokrývá tři zásadní témata - ochranu dřevin, druhovou ochranu a vyhlášení Národního parku Křivoklátsko.
V rámci druhové ochrany měníme pravidla, která už se nějakým způsobem trošku přežila. U těch nejohroženějších druhů, jako je například orel královský, zůstane ochrana jedince, ale u méně ohrožených druhů budou chráněny jen biotopy, tedy místa, kde druhy přirozeně žijí, nikoliv jedinci. Já občas říkám, že nebudeme chránit mravence, ale mraveniště. Zamezíme tomu, aby mohl být nález jedince využit k bránění nějakému stavebnímu projektu. Nová pravidla zjednoduší zemědělcům běžné hospodaření na pozemcích, protože již nebudou potřebovat výjimky pro větší druhy, pokud svým hospodařením nezpůsobí ohrožení jejich biotopu nebo místní populace. Zároveň přitom nezapomínáme na větší ochranu opylovačů, kteří jsou pro naši krajinu zásadní.
Druhou změnou je ochrana dřevin, především stromů a stromořadí ve městech. Jedná se o důležitou věc související s adaptací. Přece jenom teploty jsou stále stoupající a stromy a stromořadí ve městech hrají čím dál tím důležitější roli. Stávající princip ochrany dřevin zůstává stejný, tedy na prvním místě je snaha o zachování stromů a stromořadí, pokud to není možné, potom výsadba stromořadí, pokud to už dál není možné, potom stanovení poplatku, který je přímým příjmem obce, která ji využije na údržbu a ochranu stromů, stromořadí, zeleně a zelené infrastruktury jako takové.
Novela je nastavená tak, že se nic nezdrží. Je to vše integrováno do jednotného environmentálního stanoviska, jsou zde dány pevné lhůty tak, aby se stavební řízení nezdržovalo, tedy aby to bylo integrální součástí již schváleného jednotného environmentálního stanoviska. Výjimku mají stavby pro ochranu bezpečnosti, krizového zásobování obyvatel, krizového řízení. Také se tato novela nějakým způsobem netýká soukromých pozemků a soukromých zahrad. Tam zůstává záležitost kácení tak, jak je dnes.
Třetí záležitostí je vyhlášení Národního parku Křivoklátsko. Zde by mělo dojít k vyhlášení k 1. lednu příštího roku a se vznikem správy národního parku od poloviny roku tohoto. Příroda Křivoklátska svým rozsahem biotopu je unikátní, zatím není chráněn na úrovni národního parku takovýto druh biotopu. Protože máme čtyři národní parky, toto by byl pátý národní park. Jde především o rozmanitost zdejší krajiny, rozsáhlého vnitrozemského komplexu, převážně listnatého lesa nižších poloh, kde poměrně malé území obývá řada druhů rostlin, živočichů a hub. Celá řada z nich je chráněná, i zvláště chráněné druhy se zde nacházejí.
Vyhlášení Národního parku Křivoklátsko nijak zásadně neovlivní každodenní život místních obyvatel. Území parku je především lesní mimo obce, v rámci národního parku není ani jedna obec, ani jedno trvale obydlené území. Nejedná se zde o žádnou dopravní infrastrukturu, ani v územně plánovacích dokumentacích není v tomto území plánovaná žádná výstavba, 99 procent dotčených pozemků v národním parku je ve vlastnictví státu. I nadále bude možné běžně chodit do lesa, sbírat lesní plody, houby jako doposud, naopak se dá očekávat, že vznik parku bude mít pozitivní vliv na regionální ekonomiku a přinese nové příležitosti pro místní podnikatele nejen v oblasti cestovního ruchu.
Hlavní sídlo správy národního parku potom bude v Berouně v budově, kterou bezplatně převedeme díky velké vstřícnosti ze strany Ministerstva zemědělství, jehož budova je aktuálně v majetku státu s právem hospodaření tohoto ministerstva. Strážci Národního parku pak budou sídlit v obcích Zbečno a Křivoklát.
Vznik Národního parku Křivoklátsko může pro obce znamenat snazší přístup k finančním prostředkům jak ze strany Evropské unie, tak z národních programů a dalších dotačních programů. Národní program životního prostředí pravidelně poskytuje podporu obcím, v jejichž katastrech je národní park, a to s alokací 150 milionů korun.
Dojde také k posílení pravomocí obcí při schvalování koncepčních dokumentů. Jedná se o změnu, jakým způsobem budou jednat rady národních parků. Tato změna není jenom v souvislosti s Národním parkem Křivoklátsko, ale principiálně se dotýká změny jednání a fungování rad všech národních parků na území České republiky.
Součástí novely je také po dohodě s Ministerstvem vnitra novela zákona o požární ochraně, která zakládá konkrétní povinnosti pro správy národních parků v rámci protipožární ochrany, zejména pak povinnost zajistit protipožární předěly, zajistit zdroje vody pro hašení a zpracovávat dokumentaci zdolávání lesních požárů. Děkuju za pozornost. ***

==================================================
FILE: s130028_r2.txt

Date: 30. schůze, 13. února 2025
Speaker: Poslankyně Jana Krutáková

Poslankyně Jana Krutáková:: Tak děkuji za slovo, paní předsedající. Vážené poslankyně, vážení poslanci, dovolte mi, abych vás krátce seznámila se zpravodajskou zprávou. Vláda předložila tuto novelu zákona o ochraně přírody a krajiny na základě plánu legislativních prací pro rok 2024. Byla schválena na zasedání vlády dne 4. prosince, přičemž Legislativní rada vlády k ní vydala kladné stanovisko. Do Poslanecké sněmovny byl návrh postoupen 9. prosince. Jak už zmínil pan ministr, vládní novela zákona upravuje tři oblasti, což je ochrana dřevin, druhová ochrana živočichů i rostlin a problematika národních parků včetně vyhlášení Národního parku Křivoklátsko.
V oblasti ochrany dřevin jsou zásadní změny spojené se změnou klimatu, kdy je dle předkladatele nutné dostatečně chránit dřeviny, které rostou mimo les. Důraz je kladen na stromy rostoucí v obcích a městech. Novela zákona přináší pojem společensko-ekologická funkce dřevin, který právě akcentuje schopnost dřevin zmírňovat dopady změny klimatu. Upraveny jsou rovněž kompenzace za kácení stromů, zejména z důvodu výstavby.
Změny v oblasti druhové ochrany jsou pak postavené především na ochraně prostředí a biotopů a na větší možnosti uplatnění nástrojů aktivní péče o vzácné a ohrožené druhy. Jsou navrženy změny v oblasti zvláštní druhové ochrany, kde je navržena úprava kategorizace chráněných druhů kategorie I, II a III. V rámci obecné ochrany zahrnují úpravy také doplnění ochrany opylovačů a regulaci nežádoucích dopadů světelného znečištění ve vazbě na venkovní osvětlení, které negativně ovlivňuje přirozené biorytmy rostlin, živočichů i lidí. Navrhovány jsou změny v oblasti provozování záchranných stanic.
Novela dále obsahuje i úpravu ustanovení týkajících se národních parků. Jednak je to návrh na vyhlášení Národního parku Křivoklátsko a dále je to řešení účasti zástupců samospráv ve správních radách národních parků a rozšíření pravomoci správ národních parků.
Požár v Národním parku České Švýcarsko a jeho dopady vyvolal i potřeby novely zákona o požární ochraně. Návrh tedy obsahuje novelu vybraných částí zákona o požární ochraně s přímou vazbou na území národních parků.
Tolik tedy za mě zpravodajská zpráva k předloženému tisku. Děkuji za pozornost.


==================================================
FILE: s130028_r4.txt

Date: 30. schůze, 13. února 2025
Speaker: Poslankyně Karla Maříková

Poslankyně Karla Maříková:: Děkuji za slovo, vážená paní místopředsedkyně. Vážené kolegyně, vážení kolegové, na úvod mi za klub poslanců SPD dovolte sdělit, že budeme navrhovat vrátit tento sněmovní tisk předkladateli k dopracování.
Vládní návrh zákona o ochraně přírody a krajiny totiž kromě nesporných a důležitých a potřebných změn, jako je ochrana stromů ve městech či druhová ochrana rostlin a zvířat, obsahuje i pro nás zcela nepřijatelný návrh na zřízení Národního parku Křivoklátsko.
Nejde jen o věcné a obsahové námitky, ale i o zásadní právní pochybnosti o čistotě a kvalitě legislativního procesu u tohoto sněmovního tisku. Nemáme zásadnější problém s obsahem částí A návrhu, která se týká ochrany dřevin a nové výsadby, ani s částí B, která se věnuje posílení druhové ochrany ohrožených rostlinných a živočišných druhů, ale s čím problém máme, a to zásadní, je ta část novely, která se týká zřízení Národního parku Křivoklátsko.
Vláda Petra Fialy v rozporu s názory naprosté většiny místních občanů a obecních samospráv prosazuje na části území okresu Rakovník a Beroun zřízení Národního parku Křivoklátsko. Je to projev absolutní mocenské arogance a centralismu Fialovy vlády a všech vládních politických stran, které se často a velmi nepravidelně označují za subjekty příznivě nakloněné obcím a místním samosprávám. Pravý opak je pravdou aneb opět platí ono biblické "po ovoci poznáte je".
Na Křivoklátsku nyní existuje chráněná krajinná oblast, kterou se snaží zelená ochranářská lobby již více než deset let povýšit na národní park. Všechny dosavadní vlády i reprezentace Středočeského kraje tomu v zájmu místních občanů a křivoklátské přírody úspěšně odolávaly. Vláda Petra Fialy naopak dala tomuto nebezpečnému záměru opakovaně své požehnání přes oprávněný nesouhlas drtivé většiny místních občanů, podnikatelů a obcí a chce si vznik Národního parku Křivoklátsko prosadit doslova za každou cenu. Odpor místních občanů proti tomuto zavrženíhodnému vládnímu návrhu je vskutku masivní. Z 29 obcí, které jsou členskými subjekty Svazku obcí Křivoklátska, se pro zřízení národního parku vyslovily pouze dvě, přičemž v jedné z nich v Bratronicích žije exministr zemědělství, dnes poslanec Petr Bendl z ODS, který tento záměr prosazuje dlouhodobě, 27 obcí je jednoznačně proti. Stěžejním argumentem proti vzniku Národního parku Křivoklátsko je skutečnost, že většinu jeho území vytvořily lesy zakládané člověkem, tedy místními lesníky, ponejvíce v průběhu 18. století. Původních porostů je v této lokalitě pouze 4,35 procenta, nejedná se tudíž o žádnou původní panenskou přírodu zasluhující mimořádný stupeň ochrany a zvláštní zacházení.
Do programového prohlášení vlády vznik tohoto národního parku prosadila TOP 09. Proč se ale vládní strany rozhodly nyní protlačit tento cíl silou proti vůli většiny místního obyvatelstva? Na prvním místě jde jistě o zájem uspokojit zelenou lobby, která je na tuto vládu, na politické strany, které ji tvoří, a na lidovci ovládané Ministerstvo životního prostředí těsně navázána. V podtextu těchto snah je pak zřejmě i účelová vládní snaha o tom, že v celostátním pohledu žije na Křivoklátsku příliš málo osob, přibližně 30 000, na to, aby svým hlasováním ovlivnily volby celostátního či krajského charakteru, a že většinově stejně již nyní volí současné opoziční strany.
Co tedy v případě zřízení Národního parku Křivoklátsko hrozí? Až na třech čtvrtinách území plánovaného Národního parku může být vyhlášena takzvaná bezzásahová zóna, což je alarmující a nebezpečné, zvláště když si připomeneme osud šumavských lesů, které nechalo vedení tamějšího národního parku prostřednictvím těchto bezzásahových zón doslova zničit kůrovcem. Největší změna by tedy v případě zřízení Národního parku potkala Křivoklátsko ohledně způsobu hospodaření v lesích. To v současnosti funguje v rámci Chráněné krajinné oblasti na základě rozumného kompromisu mezi ochranou přírody a ekologickými zájmy. Lesníci tudíž už nyní musí své záměry a postupy vždy konzultovat s orgány ochrany přírody. V jakémkoliv národním parku je lesní hospodářství založeno už pouze čistě na libovůli vládnoucích ochranářů. Současný systém hospodaření v křivoklátských lesích navíc daňové poplatníky nic nestojí, kdežto národní park by opakovaně potřeboval nemalé peníze ze státního rozpočtu.
Neexistuje žádná relevantní odborná studie, která by říkala, že na Křivoklátsku nyní dochází ke zhoršení stavu lesních porostů. Naopak jsou zde studie oceňující postupné zlepšování zdejší dřevinné skladby a snižující se objem jejich poškozování zvěří. Existence národního parku na jakémkoliv území rovněž snižuje kompetence místních samospráv ve prospěch centrální státní moci.
Zřízení národního parku, a to by platilo i pro Křivoklátsko, s sebou také nese nástup masivního organizovaného komerčního turismu s jeho veškerými negativními jevy a dopady, které ovšem ve finále ponesou místní občané a obce včetně jejich finančních nákladů. Jde mimo jiné o násobně vyšší dopravní provoz a pohyb vozidel, o hluk, o nerespektování parkovacích pravidel, o mnohonásobné zvýšení objemu odpadu a tak dále.
Dá se tedy říci, že v celkovém kontextu znamená zřízení národního parku i zvýšenou zátěž pro okolní přírodu i životní prostředí a zhoršení jejího stavu. ***

==================================================
FILE: s130030_r2.txt

Date: 30. schůze, 13. února 2025
Speaker: Ministr životního prostředí ČR Petr Hladík

Ministr životního prostředí ČR Petr Hladík:: Já vlastně nevím, na co vše bych měl, prostřednictvím paní předsedající, na paní poslankyni Maříkovou reagovat ve vztahu ke stanovisku klubu SPD. Je toho opravdu hodně. Možná se zaměřím jenom na tři krátké věci.
Za prvé se ohradím vůči tomu, že by to bylo nějaká zelená lobby nebo něco takového. Vznik Národního parku Křivoklátsko opravdu tato Sněmovna řeší potřetí, není to první pokus o vyhlášení Národního parku, je to otázka posledních dvaceti let. Myslím, že důvody ze strany ochrany přírody a krajiny vlastně nepominuly a jsou velmi obdobné, jako již dvakrát se navrhovalo.
Druhá věc, a tam bych se opravdu taky výrazným způsobem ohradil, že by se cokoliv dělalo proti vůli lidí nebo vůli většiny jako takové. Musím říct, že já osobně jsem v celé řadě těch obcí byl, mnohokrát jednal se starosti s místními spolky, s podnikateli. Není to tak, že by to ovlivnilo přímo život těch lidí jako takových. Jak už jsem zmínil, 99 pozemků je ve vlastnictví České republiky, všechny ty pozemky jsou nezastavěny, jsou jenom lesy nebo louky.
A poslední věc, právě v téhleté novele měníme to fungování forem rady a správ rady národních parků na takzvané dvoukomorové, kdy v jedné komoře budou samosprávy, v druhé komoře budou odborníci a musí se společně shodnout. To je hlavní princip změny fungování národních parků.
V rámci diskuse jako takové, která samozřejmě je potřebná a vhodná, si musíme uvědomit - a vy jste správně položila tu otázku - kdo je stát? Co je role státu? Koho tady vlastně chráníme a jakým způsobem rozhodujeme? Úplně stejně bychom se mohli ptát, jestli nepostavíme dálnici, protože prostě to tam někdo nechce, nebo nepostavíme jinou infrastrukturu. Můžeme se ptát úplně stejně, jestli tedy nepotřebujeme divadla nebo nepotřebujeme jiné veřejné instituce, které také mají nároky na státní rozpočet. Myslím si, že v rámci zajištění některých věcí, které chceme chránit a které jsou pro nás hodnotou, je relevantní se bavit, proč mají veřejné rozpočty stát nějaké finanční prostředky. Děkuji.


==================================================
FILE: s130030_r4.txt

Date: 30. schůze, 13. února 2025
Speaker: Poslankyně Berenika Peštová

Poslankyně Berenika Peštová:: Děkuji za slovo, paní předsedající. Pane ministře, já jsem vás bedlivě poslouchala. Kdybyste se tak krásně s těmi obcemi bavili, tak by asi tam nebylo tolik žalob, co tam je. Ono když se podíváte na stanovisko Legislativní rady vlády - já tedy mám k tomu vystoupení, protože to bylo taky tristní, jak jste přeskákali Legislativní radu vlády a vyžádali si to, že jste šli jenom stanoviskem předsedy Legislativní rady vlády, to si o tom popovídáme, ale ano, krásně, jsem na vás připravená, nebojte, pane ministře - ale v každém případě Legislativní rada vlády už podruhé po tom, co jste tam šli, tak už to neviděla, takže jste šli stanoviskem předsedy Legislativní rady vlády a ten vás na to upozorňuje. Ten vás upozorňuje na to, co tady bylo řečeno z úst mé předřečnice, že tam je právě tento problém, že tam je ten rozsudek, že tam je obec Nižbor, která se odvolala. Samozřejmě tohleto stanovisko je ještě předtím, než to, co tam říkala moje kolegyně, protože už to mělo nějaký potom časový vývoj.
A ještě vás upozorním na to, že tam je dalších sedm žalob. Sami vám říkají, že nelze vyloučit dopad tohoto soudního rozhodnutí, to znamená, že bude měněna tato legislativa. Takže oni sami vás upozorňují na určité judikáty a říkají: Nedělejte změnu legislativy, nedělejte nic, protože skončí to stejně, možná tím, že to budete muset celé zrušit. Takže říkám, není to tak, jak tady říkáte. Děkuji.


==================================================
FILE: s130030_r6.txt

Date: 30. schůze, 13. února 2025
Speaker: Poslanec Stanislav Berkovec

Poslanec Stanislav Berkovec:: Děkuji. Vážená paní předsedající, vážený pane ministře, vážené kolegyně, kolegové, já s dovolením navážu na svoji váženou kolegyni Bereniku Peštovou, která zmínila ty nevypořádané námitky obce Nižbor a žaloby také některé, a také to, že v soudním sporu v Praze bylo připuštěno národní, tedy to byl spor o Národní park Křivoklátsko mezi Ministerstvem životního prostředí a obcí Karlova Ves a tam byl připuštěn zásadně širší okruh účastníků řízení, než dosud Ministerstvo životního prostředí tvrdilo. Reálně tak hrozí, že Poslanecká sněmovna bude v případě novely zákona 114 jednat o návrhu, který vlivem soudního řízení dozná podstatných změn. To je jedna věc.
A pak ještě díky tomu, že jsem se opravdu pohyboval v těchto oblastech, například národní park nebo chráněná krajinná oblast Trentino - Carlo Guardini, náš kamarád horolezec - a další, tak vím, že opravdu lze chránit přírodu a také lze to dělat tak, že tam normálně žijí lidé. V Trentinu je běžné, že tam je samotěžba v lese, že se tam pasou stáda v některých oblastech, a opravdu to může fungovat.
A pokud mám ještě čas, jenom několik základních údajů o CHKO Křivoklátsko: 625 kilometrů čtverečních, vyhlášeno 1979, 27 maloplošných chráněných území, čtyři národní přírodní rezervace, 16 přírodních rezervací, čtyři přírodní památky Natura 2000, 16 evropsky významných lokalit, jedna ptačí oblast. Tam ochrana přírody opravdu už mnoho let funguje a funguje velmi dobře. Děkuji.


==================================================
FILE: s130030_r8.txt

Date: 30. schůze, 13. února 2025
Speaker: Poslankyně Karla Maříková

Poslankyně Karla Maříková:: Děkuji za slovo, paní místopředsedkyně. Pane ministře, vy jste tam možná fyzicky byl, ale to je tak asi všechno, protože naprosto ignorujete, že většina těch lidí se peticí postavila proti. Z 15 000 lidí jich 11 305 tu petici podepsalo. Takže tím vlastně dáváte... (Ministr Hladík komentuje slova paní poslankyně.)
Neskákejte mi do řeči, když hovořím. (Paní poslankyně...)
Ano, ale tak máte napomínat pana ministra. Já jediné, co dělám, zvyšuji hlas, a tím nic neporušuji. (Potlesk poslanců zleva.)
***

==================================================
FILE: s130031_r10.txt

Date: 30. schůze, 13. února 2025
Speaker: Poslanec Jakub Michálek

Poslanec Jakub Michálek:: Děkuju za slovo. Já bych jenom poprosil opravdu o vzájemnou ohleduplnost. Každý máme jinou hladinu vnímání zvuku, která jde z mikrofonu. Pro některé, zejména mladší ročníky jsou ty mikrofony velmi hlasité, a když někdo využívá ty mikrofony k tomu, aby do nich křičel, tak je to velmi nepříjemné a dlouhodobě se to nedá vydržet. Takže prosím, není to nic osobního, ale respektujme se navzájem, aby hlasitost projevů byla adekvátní situaci, abychom to tady všichni v pořádku zvládli. Děkuji za pochopení.


==================================================
FILE: s130031_r12.txt

Date: 30. schůze, 13. února 2025
Speaker: Poslanec Michal Kučera

Poslanec Michal Kučera:: Děkuju za slovo. Já možná jenom krátké vysvětlení. Mě velmi mrzí tady ten poměrně - to je faktická poznámka moje - ta hektická debata, která se kolem tohoto rozpoutala. Já jsem se hlásil už víceméně...


==================================================
FILE: s130031_r14.txt

Date: 30. schůze, 13. února 2025
Speaker: Poslankyně Karla Maříková

Poslankyně Karla Maříková:: Děkuji za slovo, vážený pane místopředsedo. Ať se třeba neorientujete v průběhu, tak jako místopředsedu vás tedy žádám, abyste mě poučil a vysvětlil mně, kde je v jednacím řádu napsáno, že předsedající může vypínat mikrofon poslanci, pokud mluví nahlas? Kde je tam uvedena hladina hluku? Mě by to opravdu zajímalo. Poučte mě, prosím. (Potlesk poslanců zleva.)


==================================================
FILE: s130031_r4.txt

Date: 30. schůze, 13. února 2025
Speaker: Poslankyně Alena Schillerová

Poslankyně Alena Schillerová:: (Poslanec Radim Fiala žádá o kontrolu hlasování, předsedkyně Schillerová odchází od řečnického pultíku.) Tak já dám přednost panu...


==================================================
FILE: s130031_r6.txt

Date: 30. schůze, 13. února 2025
Speaker: Poslankyně Karla Maříková

Poslankyně Karla Maříková:: Paní místopředsedkyně, já jsem hlasovala pro, ale na sjetině mám "zdržela se", takže zpochybňuji hlasování. Děkuji.


==================================================
FILE: s130031_r8.txt

Date: 30. schůze, 13. února 2025
Speaker: Poslankyně Alena Schillerová

Poslankyně Alena Schillerová:: Paní místopředsedkyně, váš postup byl tedy naprosto bezprecedentní. Já jsem nestihla v té rychlosti dát námitku proti vašemu postupu, stejně byste to tady přehlasovali, bylo by to jenom protahování, ale vy se chováte tedy naprosto... nebo respektive (se) nechováte nestranně, a to odhlížím od toho, že se tváříte jako opozice. Nejste žádná opozice. Občané to sledují, je to pořád pětikoalice, byla to pětikoalice, je to pětikoalice (Mohutný potlesk zleva.) a chtěli by, aby to zase byla pětikoalice. To, co jste udělala v průběhu hlasování, to si snad tady za celého tři a půl roku nikdo z předsedajících nedovolil.


==================================================
FILE: s130031_r9.txt

Date: 30. schůze, 13. února 2025
Speaker: Místopředseda PSP Jan Bartošek

Místopředseda PSP Jan Bartošek:: Vážení páni poslanci, vážené paní poslankyně, jenom jsme se vyměnili teď v řízení schůze, aby mohla paní místopředsedkyně případně reagovat.
Hlásí se s přednostním právem pan předseda Michálek. Jenom jsem se chtěl zeptat: pane předsedo Fialo, měl jste zájem potom také vystoupit? Neměl.
Prosím, pane předsedo.


==================================================
FILE: s130032_r1.txt

Date: 30. schůze, 13. února 2025
Speaker: Poslankyně Berenika Peštová

Poslankyně Berenika Peštová:: Děkuji za slovo. Já jsem chtěla zareagovat na pana poslance Michálka, prostřednictvím vás, pane předsedající. Já nevím, pane poslanče Michálku, prostřednictvím pana předsedajícího, jestli jste tady byl v sále, nebo nebyl v sále. V každém případě k tomu incidentu, ke kterému došlo. Já jsem na pana ministra zvyklá, takže když tady na mě mluví, tak mě to nerozčílí. Já když zvednu trošku hlas, tak to slyšíte všichni. Ale tentokrát, i když mluvil, tak jsem si ho zastavila. Ale chápu, že moje kolegyně s tím měla problém, protože ten hlas má nižší. Takže pouze zvedla hlas - pouze zvedla hlas - a paní předsedající vypnula mikrofon. Takže to je ten problém, který tady nastal. Nebyl vůbec důvod k tomu, aby ten mikrofon byl vypnutý, a proto tady vznikla námitka na to, jak řídí schůzi. Děkuji. (Potlesk z lavic ANO.)


==================================================
FILE: s130032_r11.txt

Date: 30. schůze, 13. února 2025
Speaker: Poslankyně Klára Kocmanová

Poslankyně Klára Kocmanová:: Děkuji za slovo. Zajímavé v této atmosféře pokračovat k tématu.
Jsem opravdu ráda, že jsme se k tomuto důležitému zákonu dostali, a jelikož přináší rozsáhlé změny, tak si dovolím okomentovat náš aktuální postoj za Piráty k některým z nich.
Pane ministře, začnu s poděkováním za dvě nová ustanovení, konkrétně za dva nové paragrafy: § 5c a § 5d. Ten § 5c říká, že ve veřejné zeleni ve státním vlastnictví, ale i ve vlastnictví samospráv se má 30 procent plochy věnovat podpoře opylovačů. Je to dobrá zpráva. Dalo by se to využít nejenom k podpoře opylovačů, ale obecně k podpoře biodiverzity, boji proti suchu, vedru ve městech i v krajině a tak podobně.
Ale musím se u toho zeptat: zajímá mě, jestli se to opravdu stane jenom tím, že se to takto napíše do zákona, a jestli vlastně - a pokud ano, tak jestli byste to potom třeba mohl okomentovat - proběhla k tomu i nějaká jednání třeba s rezortem dopravy, který spravuje obrovské plochy okolo dopravních staveb, rezortem zemědělství, kam mimo jiné spadají třeba podniky Povodí, které spravují řadu ploch veřejné zeleně, a podobně, a hlavně co do veřejné zeleně zmiňované v tomto ustanovení bude vlastně vůbec celkově spadat? To by určitě zajímalo zejména i sdružení obcí nebo státní lesy.
A mám zároveň takovou nejistotu, jestli tohle ustanovení není tak trošku spíš zbožné přání, abychom těch 30 procent plochy věnovali opylovačům. Já to sdílím, ale zatím si neumím představit, jak by to mohlo být splněno, takže jestli byste k tomu mohl taky okomentovat, zda už je třeba nějaká pracovní verze prováděcích předpisů, akčního plánu nebo nějakých jiných nelegislativních nástrojů a jaké budou třeba finanční náklady, nebo jestli budou vyčleněné nějaké kapacity na to, aby se tohle mohlo zajistit? Myslím si, že to bude důležité i pro jednání výboru příští týden.
A moje otázka je obdobná i u toho § 5d, který říká, že každý je povinen minimalizovat světelné znečištění, které je způsobené osvětlením staveb, areálů a podobně. To je určitě potřeba, ale zajímá mě, jak to bude, kdo to bude vymáhat nebo jakým způsobem to bude zajištěno, jestli to bude orgán ochrany přírody, jak se v tomhle bude postupovat?
Dalším velkým tématem novely jsou národní parky. My za Piráty podporujeme záměr vyhlášení Národního parku Křivoklátsko, ale zároveň jedním dechem musím dodat, že považujeme ze strany ministerstva za nezvládnutá jednání s obcemi a s dalšími aktéry v území, protože ta nová instituce, pokud zákon projde legislativním procesem, se bude budovat v nějaké atmosféře nedůvěry, konfliktu, vlastně i dezinformací, které se ministerstvu úplně nepodařilo v místě vyvrátit. Čistě věcně tam problém nevidíme, ale tohle jsou obavy, které k tomu máme.
Co se týče ještě reformy kolem národních parků, dost problematicky vnímám i reformu fungování rad, protože ono to vlastně souvisí s nově vyhlášeným parkem Křivoklátsko. V podstatě tím dvoukomorovým systémem se dají do opozice starostové dotčených obcí a jmenovaní odborníci. My to určitě nepodporujeme. Myslíme si, že by měli jednat v jednom sboru, a ne proti sobě válčit, takže tady se o dalším postupu ještě rozhodneme, jestli k tomu budeme připravovat nějaký pozměňovací návrh.
Dál se taky otevírá novela o požární ochraně a uvalují se právě zejména na národní parky nové velké povinnosti. To znamená, měly by udržovat cesty průjezdné pro požární vozidla, budovat protipožární předěly a nádrže. Já jsem na tohle téma uspořádala kulatý stůl, kde byli i zástupci ministerstva. Obecně je to určitě správná cesta a jsem ráda, že na základě předchozích jednání už tam nejsou přímo v návrhu zákona jmenována taková protipožární opatření, která byla třeba neslučitelná s realitou terénní nedostupnosti některých oblastí v národních parcích. Přesnou podobu těch opatření tedy budou nově navrhovat správy národních parků a bude to schvalovat Hasičský záchranný sbor, což je určitě krok správným směrem. Já bych se tedy ještě zeptala v této souvislosti pana ministra, jak to bude s kapacitami těch národních parků pro tvorbu a uplatňování těchto koncepcí, těchto nových protipožárních opatření? ***

==================================================
FILE: s130032_r3.txt

Date: 30. schůze, 13. února 2025
Speaker: Poslankyně Věra Adámková

Poslankyně Věra Adámková:: Děkuji za slovo, pane místopředsedo. Dámy a pánové, musíme si nejprve říct objektivitu. Opravdu v jednacím řádu není nic o tom, kolik decibelů je přípustných, a (kolik) není. To je pravda. Na druhou stranu za tu dobu jsme tady slyšeli z obou dvou stran velmi hlasité projevy, které chápu. Jsou tu emoce, lidé se snaží říci své názory.
Vypnutí mikrofonu je bezprecedentní. Paní poslankyně Maříková nekřičela. Ale jinak musím říci na margo... (Reakce v sále.) -subjektivní názor - a jinak musím říci na margo pana předsedy Michálka, má pravdu, někdy to je velmi hlasité, a tak navrhuji velmi dobře - jsem člověk vědy - pojďme udělat přípustnou hladinu, kterou budou všichni slyšet a budeme ji považovat za normální. To, co bude nad, bude hodně, to, co bude pod, někdo nebude slyšet a nebude to přípustné. Děkuju.


==================================================
FILE: s130032_r5.txt

Date: 30. schůze, 13. února 2025
Speaker: Poslanec Michal Kučera

Poslanec Michal Kučera:: Tak já si myslím, že s postupem předsedající jsme se vypořádali hlasováním. Hlasování rozhodlo, takže toto téma už asi nemá smysl více otvírat. Je to rozhodnutí Poslanecké sněmovny.
Já za sebe, protože tady vznikla nějaká debata o tom, zda to hlasování bylo zmatečné, či ne. Oceňuju postup, který paní předsedající měla, protože já jsem se skutečně hlásil z lavice, ona mě neviděla. Šel jsem potom tady blíž, až mě zaznamenala. Já si myslím, že jako poslanec mám právo hlasovat a to hlasování mi nemůže být znemožněno, protože nemám v tuhletu chvíli přístup k hlasovacímu zařízení, takže děkuju za ten postup.
A vám všem děkuji za vstřícnost. Myslím si, že ta debata je zbytečně emocionální a nic se nestalo, co by nějak dramaticky poznamenalo chod této Sněmovny, a všem děkuji za vstřícný přístup. Děkuju.


==================================================
FILE: s130032_r7.txt

Date: 30. schůze, 13. února 2025
Speaker: Poslanec Radim Fiala

Poslanec Radim Fiala:: Děkuji za slovo. Dám si pozor, abych nezvyšoval hlas. Možná si stoupnu dál od toho mikrofonu.
Ale kategoricky vás žádám, vážená koalice, abyste poslancům hnutí SPD nevypínali mikrofon. Není to v jednacím řádu. Děláte to, děláte to proto, že z toho máte asi dobrý pocit, nebo že chcete, abychom nemluvili, ale to prostě my si nenecháme líbit. A mluvím - já věřím, že mluvím teď za celou opozici - tak jestli chcete, vypínejte mikrofon Pirátům, kterým to nevadí, vypínejte mikrofon koalici, ale nás nechte na pokoji v souladu s jednacím řádem. Děkuju. (Potlesk z lavic ANO a SPD.)


==================================================
FILE: s130032_r9.txt

Date: 30. schůze, 13. února 2025
Speaker: Poslankyně Karla Maříková

Poslankyně Karla Maříková:: Děkuji za slovo, pane místopředsedo. Já už jsem se hlásit nechtěla, ale když jste teď napomenul poslance, aby nepokřikovali, tak mě to dostalo - protože proč nenapomínáte ministry, že tady na poslance pokřikují, když říkají, co se jim nelíbí? To, co tady celých tři a půl roku předvádíte, co jste předvedli včera... Pevně věřím, že vám to voliči vrátí, a to nejen vaší čtyřkoalici, ale i Pirátům. (Potlesk z lavic SPD.)


==================================================
FILE: s130033_r1.txt

Date: 30. schůze, 13. února 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuji paní poslankyni za vystoupení a my přistoupíme k dalším přihlášeným. Tou je paní poslankyně Eva Fialová, připravit se může pan poslanec Oldřich Černý.
Ještě načtu omluvy. Omlouvá se paní předsedkyně Markéta Pekarová Adamová od 14.30 do 15.30 hodin z pracovních důvodů, pan poslanec Jaroslav Dvořák od 14 hodin ze zdravotních důvodů a pan ministr Marian Jurečka se omlouvá od 13.45 hodin z důvodu zahraniční cesty.
Děkuji. Paní poslankyně, můžete vystoupit. Prosím.


==================================================
FILE: s130033_r2.txt

Date: 30. schůze, 13. února 2025
Speaker: Poslankyně Eva Fialová

Poslankyně Eva Fialová:: Děkuji za slovo. Nejprve na začátku bych chtěla poděkovat panu místopředsedovi Bartoškovi, který uklidnil situaci, a tajně jsem nějak malinko doufala, že při řízení dál zůstane - tak doufám, že už dál nebudeme mít žádný konflikt.
A teď za moji osobu. Dovolte i mně, abych se vyjádřila k předkládané novele zákona o ochraně přírody a krajiny. Novela je svou povahou velice rozsáhlá a zcela účelově, pane ministře, z mého pohledu rozporuje nekonfliktní část, která svým pohledem vylepšuje systém druhové ochrany, a část, na které dlouhodobě nepanuje shoda, a to nejenom mezi námi tady ve Sněmovně, ale především v oblastech, kterých se změna přímo dotýká, a tím je vyhlášení Národního parku Křivoklátsko a CHKO Soutok.
Třetí část je, zdá se, nekonfliktní, asi dobře míněná, a tou je ochrana dřevin rostoucí mimo les, de facto i úprava, po které se dlouho volá, ale obávám se, že samotná úprava se při aplikaci mine účinkem, a vysvětlím to dále ve svém proslovu.
Nyní se krátce vyjádřím ke všem třem částem a půjdu od nejméně konfliktních k nejvíce konfliktnímu.
Druhová ochrana se zabývá změnami zejména na úseku zvláště druhové ochrany, zaměřuje se na posílení zvláštní ochrany druhů rostlin a živočichů, především zvýšení ochrany jejich biotopů a populací. Jednoduše řečeno, u určitých druhů je důležité chránit jejich prostředí, ve kterém žijí, než samotného jedince, což pokládám za velice příznivý krok k lepšímu, dává nějakým způsobem svoji logiku a dlouho v naší legislativě chyběl.
Dále je v rámci takzvané obecně druhové ochrany také řešena podpora a ochrana opylovačů, což je velice důležité. Dále řeší návrh negativní vliv světelného znečištění, respektive nadměrného nebo nevhodného venkovního osvětlení v noční době na ochranu druhů živočichů a ekosystémů. Musím říci, že je k němu přistupováno v dobré míře, nenutí hned k výměnám, ale potom, co doslouží - takže za to děkuji, že tento přístup je aplikován - a nenutí k dalším nákladům. U záchranných stanic se zefektivňuje systém péče o zraněné (?) a handicapované živočichy, a hlavně se zjednodušuje administrativa související s péčí o zachráněné jedince. (Otáčí se vpravo.)
Tím by chvála skončila, pane ministře.
Ochrana dřevin: ochrana dřevin rostoucí mimo les je opravdu vyvolána s probíhající změnou klimatu a jejím důsledkem oteplování měst, když zeleň přirozeně ochlazuje naše ulice. Často však dochází ke kácení stromů v souvislosti s rekonstrukcí, například sítí, a výstavbou. Změna se zaměřuje na zajištění dostatečné ochrany dřevin ve městech, a to stanovením přiměřené kompenzace v případě jejich kácení při vydání jednotného environmentálního stanoviska. Jsem ráda, že jsou vyňaty jednotlivé budovy z toho nebo pro pořízení obydlí, ale i tak budu mluvit o dalších úskalích. Vlastně zákon definuje, že tam, kde nebude možné nařídit náhradní výsadbu, je stanovena cena jednotlivých dřevin za jejich ztrátu. Finanční prostředky půjdou přímo na příjem obce, která bude moci získané finanční prostředky využít na péči o zeleň nebo na pořízení pozemku pro náhradní výsadbu. Jednotlivé stromy - a tady už nám to začíná - jsou rozděleny do tří kategorií a pro ty kategorie je stanovena cena za různé obvody kmene od 0 centimetrů až na více než 300. Ve výpočtu náhrady se různými koeficienty zohledňuje jednotlivý význam v dané lokalitě a jejich zdravotní stav.
Obdobně je určen i výpočet - keřové porosty a náletové dřeviny. Pokud vezmu v úvahu dobrý prvotní záměr o zachování stromořadí nebo jednotlivců, kladu si zde otázku, zda se nemine malinko účinkem - a teď proč: protože pokud budou známy dostupné technologie pro obnovu například kanalizace, které jsou velice nákladné, a všichni to víme, tak může i přes velkou snahu zachování dřevin být zvolen postup kácení a dobře myšlený úmysl bude prodražovat nutné opravy v sídelní zástavbě včetně zbrzďování rozvoje jednotlivých měst.
A já se ptám, pane ministře: jak chcete tomuto zamezit nebo jak chcete docílit, aby byly používány nejlepší technologie, protože tyto příklady opravdu novelizace zákona neřeší. Neuvažujete třeba, aby se upravila pravidla pro vztahování na jednotlivé tabulky, třeba od průměru uvažování kácení dřevin pro stanovení ceny na už známý obvod kmene 80 centimetrů? Proč se řešila 0 až právě 80? Nebo jestli nedojde třeba k úpravě těchto tabulek? Jestli bychom nemohli o tom diskutovat a bavit (se), protože tento obvod kmenů se týká i náletových dřevin a jednotlivých ploch metrů čtverečních, který tento návrh obsahuje.
A proč na to upozorňuji a myslím si, že může dojít ke zbrzďování rozvojů jednotlivých měst? Sami víme, jak dlouho někdy trvá v naší republice realizovat developerský záměr, ať už i třeba na výstavbu bytů, nebo i pro veřejnou funkci, a pokud máme například záměr vybudovat to či ono, máme na to vykoupený pozemek, budeme čekat na změnu územního plánu, stavební povolení a potom začneme teprve řešit kácení dřevin, tak se nám stává to, že za deset až patnáct let, což je běžný standard v naší republice, ty dřeviny vyrostou do mnohem širších obvodů a bude mnohem vyšší částka brána na jejich kácení - a s tím třeba nemusel developer na začátku počítat. Tam už se bavíme o několika tisících třeba hektarů nebo stovek hektarů v dané lokalitě, tak by mě to zajímalo, jestli neuvažujete nad změnou tady toho, aby nám to opravdu nebrzdilo rozvoj a nezdražovalo veřejné investice. ***

==================================================
FILE: s130034_r1.txt

Date: 30. schůze, 13. února 2025
Speaker: Místopředseda PSP Jan Bartošek

Místopředseda PSP Jan Bartošek:: Vážené paní poslankyně, vážení páni poslanci, přeji pěkné odpoledne. Vyměnili jsme se v řízení schůze.
Já si váš návrh, paní poslankyně, poznamenám. Je to stejný návrh, který už přednesla paní poslankyně Karla Maříková.
Budeme pokračovat v obecné rozpravě. Jako další vystoupí pan poslanec Oldřich Černý, připraví se paní poslankyně Berenika Peštová. Prosím.


==================================================
FILE: s130034_r2.txt

Date: 30. schůze, 13. února 2025
Speaker: Poslanec Oldřich Černý

Poslanec Oldřich Černý:: Děkuji za slovo, pane předsedající. Vážené kolegyně, vážení kolegové, pane ministře, vy jako ministr životního prostředí jste již několikrát lobboval mezi občany na Křivoklátsku za vytvoření národního parku v této oblasti, který je zapracován do tohoto návrhu zákona. Místní občané vám již několikrát téměř jednohlasně jasně řekli, že si změnu statusu chráněné krajinné oblasti na národní park prostě nepřejí. Zároveň se k tomu již několikrát vyjádřilo mnoho odborníků, také v záporném stanovisku. Právě proto jsme jako hnutí SPD jednoznačně proti vládní snaze násilím změnit velmi výrazně systém hospodaření a využívání tohoto krajinného celku.
Vše totiž zcela jasně nasvědčuje tomu, že společnost jako taková opravdu národní park nepotřebuje, a nejedná se tedy o společenskou poptávku, ale o poptávku politickou, a množí se názory, že i silně lobbistickou. Do diskuse by totiž měli být zapojeni především dotčení občané, starostové, hospodáři, lesníci a další odborníci, kteří se o tyto lesy starají a mají s národními parky svoje zkušenosti. S těmi sice jednání tu a tam naoko proběhla, ale k jejich připomínkám se ve výsledku vůbec nepřihlíží a je jim vnucován pouze ten správný úřednický názor. Místní lesníci pracující ve státní firmě měli dokonce zákaz, neoficiální samozřejmě, se k závěru vyhlášení národního parku odborně vyjádřit.
Proto původní námitky státního podniku Lesy České republiky, které vznikly na základě široké odborné diskuse, byly staženy, tedy nemohly být ani vypořádány. Petice, která se projednávala i na půdě Poslanecké sněmovny a kterou podepsalo již v roce 2023 více než 11 000 místních občanů, byla pouze vzata na vědomí. Občané ale v podstatě požadují jen dodržení slibu, který jim byl mnoho a mnoho let dáván, a to, že národní park v této oblasti vyhlášen nebude, pokud s tím dotčené obce nebudou souhlasit. Těch obcí je opravdu valná většina.
Jako hnutí SPD stojíme jako jediní od samého počátku za občany Křivoklátska a pokusíme se všemi silami těmto výhradně politickým a věřím, že i silně lobbistickým snahám zabránit. Proto již nyní oznamuji, že právě z tohoto důvodu trváme na vrácení tohoto tisku k přepracování, jak již přednesla moje kolegyně Karla Maříková.
Nyní si dovolím vám pro oživení nastínit běh událostí ze strany nesouhlasu občanů, kteří se území, které vytvořili jejich předci, ze všech sil snaží bránit před jeho zrůdnou devastací. Tímto svým vystoupením velmi rád tady zastoupím petenty i občany všech dotčených obcí, kteří nesouhlasí se zřízením Národního parku Křivoklátsko, a promluvím za ně zde na plénu Poslanecké sněmovny.
Takže jak šel čas: v Křivoklátě 18. ledna roku 2022 vznikla petice s názvem Nesouhlas se zřízením Národního parku Křivoklátsko, která byla adresována předsedovi vlády České republiky a petičnímu výboru Poslanecké sněmovny. Její text nyní přečtu:
"My níže podepsaní občané nesouhlasíme se vznikem Národního parku Křivoklátsko a prostřednictvím této petice žádáme vládu České republiky, aby od tohoto záměru upustila, a to z následujících důvodů.
Za prvé, Křivoklátsko je rozsáhlé území kulturní krajiny s převažující rozlohou hospodářských lesů, které budovaly po staletí generace zdejších lesníků a obyvatel. Jedná se tedy o území dlouhodobě ovlivňované lidskou činností.
Za druhé, národní parky jsou rozsáhlá území s převažujícím výskytem přirozených nebo člověkem málo pozměněných ekosystémů. Základní podmínka daná zákonem o ochraně přírody a krajiny tedy není naplněna.
Za třetí, ochrana přírodních hodnot Křivoklátska je dostatečně zajištěna stávajícími kategoriemi zvláště chráněných území, to znamená chráněná krajinná oblast, spolu s dalšími kategoriemi maloplošných chráněných území a ostatními kategoriemi.
Za čtvrté, výhledové převedení velké části území navrhovaného národního parku do bezzásahového režimu, což je minimálně 75 procent plochy pro národní parky.
Za páté, zřízení další státní instituce - správy národního parku - hrazené z našich daní je další zatížení státního rozpočtu v době, kdy je tento již extrémně zatížen.
Za šesté, zachování stávající plnohodnotné samosprávy místních obcí a příslušných krajů.
Za sedmé, křivoklátské lesy by měly dále poskytovat místním lidem práci, obživu, dřevo do kamen a prostor pro relaxaci.
Za osmé, zachování lesů zelených a otevřených pro všechny k lesu a přírodě šetrné aktivity v rámci platných regulí chráněné krajinné oblasti, lesů svobodně využívaných rodinami s dětmi, houbaři, turisty, fotografy, cyklisty a všemi milovníky volné přírody bez ohledu na to, jestli se jedná o místní obyvatele, chataře, chalupáře nebo návštěvníky z jiných oblastí České republiky. ***

==================================================
FILE: s130038_r1.txt

Date: 30. schůze, 13. února 2025
Speaker: Místopředseda PSP Jan Skopeček

Místopředseda PSP Jan Skopeček:: Děkuji. Vaše vystoupení vyvolalo faktickou poznámku pana poslance Helebranta. Pane poslanče, prosím, vaše dvě minuty.


==================================================
FILE: s130038_r2.txt

Date: 30. schůze, 13. února 2025
Speaker: Poslanec Tomáš Helebrant

Poslanec Tomáš Helebrant:: Děkuji za slovo, pane předsedající, kolegové, kolegyně, já bych jenom navázal, vaším prostřednictvím, na slovo svého předřečníka.
Já bych se chtěl krátce vyjádřit ke Křivoklátsku. Já z Křivoklátska pocházím, dlouho - prožil jsem tam mládí a chci říct, že národní park obyvatelé, kteří tam žijí, nechtějí. Křivoklátsko funguje dlouhá desetiletí jako CHKO. V lese se má hospodařit. Tak, jak dopadají národní parky, jsme viděli jak na Šumavě, tak v Hřensku. Lidi si nepřejí tady tu nálepku národního parku, protože se obávají toho, že by tam turisté jezdili jenom na jednodenní výlety, které jim nic nepřinesou, a vyjádřili se tak i v referendu - respektive k podpisovce, která tam byla, takže já si myslím, že bychom měli tady hlavně sledovat vůli občanů a lidí, kteří tam žijí. Děkuju.


==================================================
FILE: s130038_r4.txt

Date: 30. schůze, 13. února 2025
Speaker: Poslankyně Berenika Peštová

Poslankyně Berenika Peštová:: Děkuji za slovo, pane předsedající. Začnu tím, že včera vydala tiskovou zprávu Hospodářská komora, která se právě vyjádřila k zákonu (č.) 114 a k zákonu o ochraně přírody a krajiny, která zní: "Hospodářská komora České republiky důrazně varuje před negativními dopady novely zákona o ochraně přírody a krajiny, kterou má Poslanecká sněmovna projednávat ve čtvrtek v prvém čtení. Navrhovaná právní úprava představuje zásadní komplikaci pro stavební sektor, dopravní infrastrukturu, energetiku i bytovou výstavbu, a to v době, kdy se Česká republika potýká s nedostatkem investic a bytovou krizí. Zároveň novela zásadně zdraží a administrativně zkomplikuje povolování kácení dřevin při stavebních činnostech, což dále zvýší náklady a prodlouží lhůty projektů. Hospodářská komora upozorňuje, že novela vytváří nové regulatorní a administrativní překážky, které zpomalí nejen výstavbu bytů, průmyslových areálů či obchodních center, ale také zásadní infrastrukturní projekty v oblasti dopravy a energetiky.
Komplikovanější proces povolování kácení dřevin a zajištění druhové ochrany bude mít vážné dopady na správu a obnovu technické infrastruktury, což se nevyhnutelně promítne do cen energií, vodného, stočného a dalších základních služeb. ***

==================================================
FILE: s130040_r2.txt

Date: 30. schůze, 13. února 2025
Speaker: Poslanec Ondřej Babka

Poslanec Ondřej Babka:: Děkuju za slovo. Já se připojím k tématu o vyhlášení nového národního parku. Já jsem, pane ministře, vás tímto tématem chtěl původně interpelovat, ale ve chvíli, kdy tedy již tento zákon projednáváme, tak si myslím, že se vás můžu dotázat v obecné rozpravě.
My jsme vlastně v médiích někdy v lednu si mohli přečíst zprávu, která zněla o nějakém podivném Hladíkově průzkumu, že na Šumavě nenašli nikoho, kdo by v něm odpovídal. Vy samozřejmě při tomto prosazování nového národního parku narážíte na odpor obcí na Křivoklátsku a zaplatili jste si na MŽP průzkum, ze kterého vyšlo, že 80 procent obyvatel, tedy šumavských obyvatel, pro ně je ochrana přírody ,pro region šumavský, přínosem. Já samozřejmě to nezpochybňuju, nezpochybňuji to, že by ochrana přírody měla nebo mohla, spíš měla být přínosem pro obyvatele. Nicméně také jsme se mohli dočíst, že právě šumavští starostové, tedy starostové z těch obcí, ze kterých ti lidé se toho průzkumu měli zúčastnit, tak že se proti tomuto ohradili, protože se nedopídili nikoho nebo respektive žádného člověka, který by vám právě v tomto veřejném průzkumu odpovídal. Tedy je zde jakési podezření, že jste ten průzkum nechali zpracovat tak, aby vám nějakým způsobem to dopomohlo k tomu, k té argumentaci pro vyhlášení nového národního parku.
Mě by zajímalo, jestli to nějakým způsobem jste ochoten veřejně komentovat, protože výsledky toho průzkumu argumentujete. Ten průzkum stál podle těch informací asi 300 000 korun a je tady nějaké důvodné podezření, že ten průzkum byl lehce cinknutý. Děkuji.


==================================================
FILE: s130040_r4.txt

Date: 30. schůze, 13. února 2025
Speaker: Poslanec Michal Kučera

Poslanec Michal Kučera:: Ještě jednou dobrý den, dámy a pánové, děkuji za slovo, pane předsedající. Dámy a pánové, dovolte mi, abych i já se vyjádřil k této novele zákona č. 114 o ochraně přírody a krajiny i jako předseda zemědělského výboru. Celá řada témat se prolíná právě tou problematikou, kterou spravuje Ministerstvo životního prostředí i Ministerstvo zemědělství takže proto i mé vystoupení.
Samozřejmě jedna z věcí, ke které bych rád řekl pár slov, je stávající právní úprava ochrany dřevin rostoucích mimo les. Tam se jedná o paragrafy 7 až 9 zákona č. 114, kde zajišťuje jejich ochranu před poškozováním a ničením, a vlastníkům ukládá povinnost o dřeviny pečovat. V případě povolování kácení může orgán přírody uložit náhradní výsadbu. Místo pro náhradní výsadbu může orgán ochrany určit se souhlasem vlastníka na pozemku, kde dochází ke kácení, nebo na obecních pozemcích. Často však není k dispozici vhodný pozemek, na kterém by bylo možno náhradní výsadbu uložit.
Stávající právní úprava sice obsahuje ustanovení, ze kterého vyplývá, že pokud orgán ochrany přírody neuloží provedení náhradní výsadby, je ten, kdo kácí dřeviny z důvodu výstavby a s povolením ochrany přírody, povinen zaplatit odvod do rozpočtu obce, která jej použije na zlepšení životního prostředí, ale výši odvodu, podmínky pro jejich ukládání a případné prominutí měl stanovit zvláštní zákon, a tento zvláštní zákon stále nebyl přijat, a tudíž stávající právní úprava ukládání odvodů, respektive poplatku za kácení, (to) neumožňuje.
Tato novela, jak to vnímám, si tak klade za cíl odstranit hlavní nedostatek současné právní úpravy, a to zavést možnost určení odvodů do rozpočtu obce v případech, kdy není možné uložit náhradní výsadbu. Tyto odvody by pak obec měla použít na péči o veřejnou zeleň.
Já to vnímám, že po několik desítek let dlouhé době se podaří naplnit původní úmysl zákonodárců, a to změnu, po které samosprávy volají mnoho let, protože pozemky pro náhradní výsadbu chybí a zároveň se nedostává dostatek prostředků pro zajištění kvalitní péče o veřejnou zeleň v obcích. Proto tu navrženou úpravu považuji za užitečnou. Stálo by jistě za zvážení při dalším projednávání si stáhnout, respektive vázat náhradní výsadbu na katastrální území a podle mého názoru by mělo být zváženo rozšíření této podmínky a vázat náhradní výsadbu na celé správní území obce.
Pár slov možná ještě k té druhové ochraně přírody. Není překvapivé, že nástroje druhové ochrany jsou v řadě ohledů zastaralé a jejich účinnost je nedostatečná. Na jedné straně nedokážeme čelit úbytku druhové diverzity a na druhé straně chránit biotopy ohrožených druhů. Na druhé straně dochází k nadužívání, či dokonce zneužívání druhové ochrany k šikaně hospodařících subjektů a k protahování povolovacích řízení a staveb. To samozřejmě vnímáme právě v sektoru zemědělství velmi výrazně. ***

==================================================
FILE: s130041_r2.txt

Date: 30. schůze, 13. února 2025
Speaker: Poslankyně Berenika Peštová

Poslankyně Berenika Peštová:: Děkuji za slovo, pane předsedající. Děkuji za tu ódu tady pana poslance Kučery, prostřednictvím vás, kterou teďka tedy řekl k této novele. Já bych jenom chtěla podotknout, že původně to byly dvě novely, které se sloučily do jedné, tudíž proto je tam taková nepřehlednost a proto vznikají tyto problematické situace, kdy musíme vystupovat a říkáme, co jsme tam identifikovali, co je špatně a co není špatně.
A druhá věc je, když jste tady zmiňoval to Křivoklátsko - víte, já si myslím, že by se neměly přijímat novely, u kterých víme, že tam probíhají soudní spory. V momentě, jakmile víte, že tam probíhá několik soudních sporů, a co já vím, tak jich je tam minimálně sedm, které nejsou u konce, a hrozí tam i z toho, kdybyste si přečetl stanovisko pana předsedy Legislativní rady vlády, ale i on tam zmiňuje a říká, že upozorňuje na to, že neděláme dobře, když novelizujeme něco, kde víme, že tam ty soudní spory probíhají, protože může to doznat velkých změn a bude se to muset předělávat.
Takže říkám, neděláme dobře, když slučujeme dvě novely do jedné, a neděláme dobře, když přijímáme novelu, u které víme, že tam jsou soudní spory. Dokud nejsou vyřešeny, neměla by být novelizována. Děkuji.


==================================================
FILE: s130041_r4.txt

Date: 30. schůze, 13. února 2025
Speaker: Poslanec Jan Bureš

Poslanec Jan Bureš:: Děkuji, pane místopředsedo. Počkám, až tady doběhne ten čas (na tabuli).
Co se týče novely zákona 114, o ochraně přírody a krajiny, nebudu opakovat to, co tady zaznělo jak z úst pana ministra, tak z úst paní zpravodajky. Shrnutí zákona asi v tuto chvíli není důležité. ***

==================================================
FILE: s130043_r1.txt

Date: 30. schůze, 13. února 2025
Speaker: Místopředseda PSP Aleš Juchelka

Místopředseda PSP Aleš Juchelka:: Také děkuji. My jsme se vystřídali v řízení schůze Sněmovny. Dobrý den, vážené kolegyně, vážení kolegové.
Pokračujeme v obecné rozpravě u vládního návrhu zákona o ochraně přírody a krajiny. V tuto chvíli je po panu poslanci Burešovi na řadě v obecné rozpravě pan kolega Stanislav Fridrich. Prosím, pane poslanče, máte slovo.


==================================================
FILE: s130043_r2.txt

Date: 30. schůze, 13. února 2025
Speaker: Poslanec Stanislav Fridrich

Poslanec Stanislav Fridrich:: Děkuji za slovo, pane předsedající. Ono už během téhleté diskuse bylo mnohé řečeno, tak bych se chtěl vyhnout opakování problematik, které tu zmíněny byly. Nebudu se zde zmiňovat o problematice Křivoklátska nebo o ochraně druhů, ale chtěl bych informovat o pár sporných bodech, které vyplynuly z jednání podvýboru pro ochranu přírody a krajiny, který proběhl v minulém týdnu a kde byli účastní i zástupci jak spolků, tak i Ministerstva životního prostředí.
Chtěl bych se tedy zmínit konkrétně o novelizaci § 46 zákona, který se týká památných stromů. Tam se jedná o problematiku, jak ty stromy určovat. Problematika, která byla zmíněna, poukazuje na to, že vyhlášení památných stromů je dle současné novelizované právní úpravy ponecháno plně na posouzení moci úřední. Není tam připuštěna možnost - což by mohlo být do novely zákona zapracováno - že by mohly podat kvalifikovaný návrh občanské iniciativy. Musel by to být ale vždy návrh, který by byl řádně podpořen zdůvodněním, proč je ten strom navrhován. V tomto případě by muselo dojít k projednání Ministerstvem životního prostředí a nebylo by to pouze na rozhodnutí, jestli to projednáno bude, anebo nebude. Jenom pro představu, v současné chvíli podle statistik máme zhruba 27 000 stromů a zhruba 500 - o téhle problematice tady ještě mluveno nebylo - jsou stromy historické a ty budou zřejmě předmětem jednání na Ministerstvu kultury.
Problematika, která tam byla dále zmíněna, je vypořádání se s vlastnickým právem, a to je, jak bude řešený případ, ke kterému ale zřejmě dojde jen ojediněle, a to, kdy bude jako památný strom navrhován strom, který bude na pozemku vlastníka, ať už právnické, nebo fyzické osoby, který nebude na pozemku třeba obce nebo města, a povinnost přizvat tohoto vlastníka pozemku k jednání.
Další bod, který tam byl zmiňován, byla chemizace, která je zmíněna v novém návrhu zákona. Jestli si to pamatuji dobře, ochranný okruh kolem stromu je desetinásobek průměru toho stromu ve výšce 130 centimetrů. Jak se bude řešit, že ty stromy jsou třeba blízko silnic nebo dálnic, kde probíhá chemické ošetření, nejenom posypy? Stejná problematika by asi měla být lépe specifikována, když jde o vyhlašování nového památného stromu, a to je, že nemůže zasahovat do ochranného pásma dálnice, silnice a dráhy bez souhlasu Silničního správního úřadu a Drážního úřadu.
Takže si myslím, že pokud nebude tento zákon vrácen k přepracování, tak je to spousta bodů, které budou muset být projednány, ať už na výboru, nebo v dalších čteních tohoto zákona. Avizuji jenom problematiku, která bude muset být řešena. Děkuji za pozornost.


==================================================
FILE: s130043_r4.txt

Date: 30. schůze, 13. února 2025
Speaker: Poslankyně Berenika Peštová

Poslankyně Berenika Peštová:: Děkuji za slovo, pane předsedající. Já chci jen navrhnout: pokud nebude schváleno zamítnutí a dání k přepracování předkladateli, tak navrhuji prodloužení lhůty o 30 dnů. Děkuji.


==================================================
FILE: s130043_r6.txt

Date: 30. schůze, 13. února 2025
Speaker: Poslanec Richard Brabec

Poslanec Richard Brabec:: Děkuji za slovo, vážený pane předsedající. Kolegyně, kolegové, vážený pane ministře, asi mi budete věřit, že jsem v tomto sále možná člověk, který má největší zkušenosti s vyjednáváním v národních parcích. Užil jsem si to, užil jsem si to skoro osm let, nejenom na Šumavě. To říkám bez ironie nebo bez nějakého pejorativního nádechu v tom slově "užil jsem si to". Užíváme si různé věci. Některé si opravdu užíváme a někdy to opravdu myslíme trošku ironicky. Troufám si říct, že u mě to bylo o obou případech.
Když jsem na ministerstvo přišel v roce 2014, jednu z prvních věcí, kterou jsem hned začal řešit, byly právě vztahy v rámci Národního parku Šumava. Pamatujete si, že z těch vztahů se stalo doslova politikum? Zapojil se do nich tenkrát bývalý prezident Miloš Zeman, zapojila se do nich část této slovutné Sněmovny, zapojil se do nich Senát a z odborných debat se staly debaty politické. Ale hodně mě to naučilo. Jestli mě to něco naučilo, tak to bylo to, že bylo strašně důležité, jak národní park vnímal ten region. I když v tom regionu nebo v těch regionech - protože ono to nebylo jenom o Šumavě, bylo to samozřejmě také o Krkonoších, o KRNAPu, o Podyjí nebo o Českém Švýcarsku - tak ve všech těch národních parcích to jsme si doslova odzkoušeli, protože já jsem už byl tenkrát na Šumavě ve stavu, kdy jsem některým starostům a starostkám nabídl, že pokud mají takhle zásadní problém s národním parkem, tak jsme připraveni možná jednat o zonaci tak, aby z toho národního parku vystoupili. Tam se to seklo nebo tam se to zlomilo, protože tenkrát nikdo z nich, včetně obce Modrava a dalších, kteří byli velkými odpůrci ani ne tak národního parku, ale vedení nebo prostě té legislativy, tak řekli ne, my nechceme vystoupit z národního parku. Jinými slovy, ve všech těch obcích, byť tam byly konflikty, například na úrovni, jak má být realizována správa národního parku, správa na tom území... Umíte si představit, že rozdílné názory jsou tam na řadu věcí. Je tam obecní život, je tam rozvoj, je tam nějaké podnikání a proti tomu samozřejmě je tam ochrana přírody. Čím je ten park větší a čím je tam větší poptávka po podnikání, to znamená po rozvoji toho regionu, tak tím větší jsou konflikty nebo potenciál pro ně.
Proč to říkám takhle dlouhým úvodem? Protože - to bych chtěl znovu zdůraznit a dvakrát podtrhnout - ve všech národních parcích, které máme momentálně čtyři v České republice, bez ohledu na rozpory, které tam byly, se drtivá většina obcí v národních parcích a jejich okolí shodovala na tom, že tam ten národní park chtějí. My se tady dostáváme do situace, která je mimořádná, kdy v rámci Národního parku Křivoklátsko, toho navrhovaného nového, pátého národního parku v České republice taková situace není. ***

==================================================
FILE: s130044_r4.txt

Date: 30. schůze, 13. února 2025
Speaker: Poslanec Ondřej Babka

Poslanec Ondřej Babka:: Děkuju za slovo. Pouze doplním kolegyni Bereniku Peštovou. V případě, že by pan předkladatel neakceptoval prodloužení lhůty o 30 dní, tak mi dovolte navrhnout i 20 dní, prosím.


==================================================
FILE: s130044_r6.txt

Date: 30. schůze, 13. února 2025
Speaker: Poslanec Michal Kučera

Poslanec Michal Kučera:: Děkuju za slovo a děkuji i panu kolegovi Brabcovi za jeho připomínku k projednávání novely zákona č. 114. Tehdy se mu říkalo zákon o Šumavě, tehdy se ještě nepoužívalo to lex jako dneska, takže zákon o Šumavě.
Já jsem tehdy byl předseda podvýboru ochrana přírody a krajiny, takže jsem si tím zákonem a tou debatou prošel velmi, velmi důkladně, a je pravda, že tehdy, a to je ke cti pana kolegy Brabce, že tehdy ten zákon skutečně budil velký odpor, zejména obcí a lidí v Národním parku Šumava. Tady se dokonce pořádaly demonstrace, byly tady petice a on měl tu odvahu skutečně se postavit za tento zákon a nadřadit společenský zájem, který byl na úpravu právě národních parků, a zejména Šumavy, nad místní nebo lokální zájmy, které tam byly v jednotlivých obcích. Na tom jsme se shodli, ten zákon prošel napříč politickým spektrem. Kolegové z ANO, kteří ho předkládali, byli podpořeni námi jako tehdejší opozicí, jak poslaneckým klubem TOP 09, tak dalšími, a po dlouhých a dlouhých debatách prošla moderní novela zákona č. 114. Tak já bych byl velmi rád, kdybychom podobný pohled měli teď právě při schvalování této novely a při vyhlášení Národního parku Křivoklátsko. Děkuju.


==================================================
FILE: s130044_r8.txt

Date: 30. schůze, 13. února 2025
Speaker: Ministr životního prostředí ČR Petr Hladík

Ministr životního prostředí ČR Petr Hladík:: Vážený pane předsedající, vážené paní poslankyně, páni poslanci, já bych chtěl poděkovat. Chci poděkovat opravdu za věcnou debatu k tomuhle předloženému návrhu. Myslím si, že ta novela je velmi důležitá, a děkuji za celou řadu poznámek, s paní předsedkyní jsme si je pečlivě psali. Já možná si dovolím reagovat na některé z nich, ne na všechny, jestli mohu.
Tak jenom dovolím si reagovat, co se týká otázky kácení, kácení dřevin. Chci jenom vysvětlit, že ten princip se nemění. Dál bude na povolení pouze kácení nad 80 centimetrů ve výšce 1 metru kmene, to znamená, byť některé mohla ta příloha od toho 0 centimetrů zarazit, tak od 0 do 80 centimetrů se nepovoluje. Není součástí jednotného environmentálního stanoviska, tedy se nenařizuje náhradní výsadba ani případný odvod.
Chápu ty poznámky týkající se katastru, určitě je budeme detailněji řešit potom ve výboru jako takovém, ale věcně jsme vycházeli z toho, že kde se kácí, tam by se mělo sázet.
Co se týká národního parku, plně souhlasím s některými z vás, že je nešťastné, abychom začínali s nepochopení místních. Já se opravdu velmi snažím o to pochopení a myslím si, že situace tam není tak černobílá, jako někteří z vás se snažíte takto prezentovat.
Co se týká soudů, bylo podáno celkem osm žalob, čtyři byly zamítnuty. Co se týká obce Nižbor, soud nám to vrátil, protože odvolání ze strany Nižboru bylo blankytní, prázdné. A soud řekl, že jsme je měli vyzvat, aby to doplnili. Dobře, je to názor soudu, my tak učiníme, ale je otázka, jestli toto není opravdu obstrukční řízení, které řešíme třeba u jiných zákonů, že takovéto obstrukční věci -jim chceme zamezit.
A možná si dovolím jenom citovat k té diskusi, jestli to máme projednávat dál. Soud v jiné záležitosti týkající se CHKO Soutok konstatoval: soudy jsou tedy ústavou oprávněny a povolány k aplikaci, interpretaci zákonů, nemají však zákonodárnou pravomoc ani zákonodárnou iniciativu, nemohou proto zákony nejenom přijímat, ale ani nahrazovat jejich projednání a přijetí či jejich navrhování a projednávání bránit. Opravdu není možné, aby soudní spory bránily moci výkonné nebo zákonodárné prosazovat nebo projednávat změnu legislativy.
Na závěr mi ještě dovolte poslední věc, aby nezůstala opomenuta, prostřednictvím pana přednášejícího, na pana poslance Babku. Opravdu je tady průzkum zadaný u renomované agentury, která udělala renomovaný průzkum s 520 respondenty ve 22 obcích. Jestli budeme zpochybňovat opravdu agentury, které se věnují tomuto, a tato agentura - já ji jmenuji, PPM Factum, je to veřejné, dělá veřejné průzkumy více jak třicet let - tak si myslím, že se dál neposuneme. Děkuji, a děkuji i za tu debatu. ***

==================================================
FILE: s130045_r10.txt

Date: 30. schůze, 13. února 2025
Speaker: Poslanec Josef Kott

Poslanec Josef Kott:: Děkuji za slovo, pane místopředsedo. Vzhledem k této problematice si dovolím to navrhnout přikázat ještě zemědělskému výboru.


==================================================
FILE: s130045_r12.txt

Date: 30. schůze, 13. února 2025
Speaker: Ministr životního prostředí ČR Petr Hladík

Ministr životního prostředí ČR Petr Hladík:: Nesouhlasím.


==================================================
FILE: s130045_r14.txt

Date: 30. schůze, 13. února 2025
Speaker: Místopředseda vlády a ministr zdravotnictví ČR Vlastimil Válek

Místopředseda vlády a ministr zdravotnictví ČR Vlastimil Válek:: Ještě jednou děkuji, pane předsedající. Vážené dámy, vážení pánové, kolegyně a kolegové, dovolte mi, abych uvedl návrh zákona, kterým se mění zákon o zdravotních službách. Jedná se o komplexní novelu zákona o zdravotních službách. ***

==================================================
FILE: s130045_r2.txt

Date: 30. schůze, 13. února 2025
Speaker: Poslankyně Marie Pošarová

Poslankyně Marie Pošarová:: Já bych jenom navrhla, jestli by to mohlo jít ještě do výboru pro veřejnou správu.


==================================================
FILE: s130045_r6.txt

Date: 30. schůze, 13. února 2025
Speaker: Poslanec Ivan Adamec

Poslanec Ivan Adamec:: Děkuji, vážený pane předsedající. Kolegyně, kolegové, já to navrhuju přikázat hospodářskému výboru vzhledem k proběhlé rozpravě tady na dnešním plénu. Děkuji.


==================================================
FILE: s130045_r8.txt

Date: 30. schůze, 13. února 2025
Speaker: Poslanec Karel Haas

Poslanec Karel Haas:: Děkuji mnohokrát za slovo, vážený pane předsedající. Kolegyně, kolegové, já bych s ohledem na to, že projednávaný návrh se poměrně významným způsobem dotýká Hasičského záchranného sboru, rád navrhl projednání ve výboru pro bezpečnost. Děkuji mnohokrát.


==================================================
FILE: s130046_r2.txt

Date: 30. schůze, 13. února 2025
Speaker: Poslanec Tom Philipp

Poslanec Tom Philipp:: Vážený pane předsedající, dámy a pánové, jenom krátce. Vláda předložila Sněmovně návrh zákona 20. 9. 2024. Návrh zákona byl rozeslán poslancům jako sněmovní tisk 798 dne 23. 9. 2024.
Organizační výbor projednal a navrhl jako garanční výbor výbor pro zdravotnictví.
Pan ministr před vámi nastínil, jakou problematiku tento zákon řeší, a jaké jsou tedy změny v navrhované novelizaci. Myslím si, že není potřeba to dále specifikovat. Děkuji vám za pozornost.


==================================================
FILE: s130046_r4.txt

Date: 30. schůze, 13. února 2025
Speaker: Poslanec Milan Brázdil

Poslanec Milan Brázdil:: Já vám děkuji, pane předsedající, za slovo. No, rozsáhlá novela - zdravotní služby a podmínky poskytování. Pan ministr se dotkl pár termínů anebo spíš těch odvětví, které se tam mění. Já bych chtěl zmínit jednu problematiku, a to jsou pohotovosti.
Vy asi všichni víte, jak jsme vyrůstali, pohotovosti byly zřizovány na okresech a byly to dětské, dospělé, sedící lékař, žurnální a výjezdový lékař, mimo záchranky samozřejmě. A ona potom ta doba postoupila tak, že dneska - rok 2025 - to nemá kdo sloužit. Na krajích v podstatě není jak donutit, aby lékař, ať už dětský, praktický, tu službu poskytoval, protože - a těch důvodů je mnoho. Samozřejmě peníze za to velké nejsou, takže motivací není ani výdělek, nějaká finanční odměna, ale tam je i strach. Možná vy, kdo tomu trošku rozumíte, existuje termín lege artis postup. Každý z nás, každý odborný lékař, se snaží to dělat podle novějších medicínských poznatků, ale s ohledem na to, kde to dělá. A jakmile takového lékaře, praktika vezmete ze své ambulance, kde on je zvyklý, má svoje, já nevím, přístrojové vybavení, a bude někde - na urgentu nebo někde, kde ten kraj to zajistí - sedět, náhle on je nervózní, a tak se stává, že si to často ti praktici i přeprodávají, nechtějí to sloužit, není na ně páka. A tak se vlastně ty pohotovosti - mimochodem, někde ani nejsou, ale přece jenom v tom kraji by to měl zajistit, a to tak stále platí, má to za úkol ten kraj ještě podle současné právní úpravy - a tak se to přesunuje na urgentní příjmy. Ten vysokopráh, ten emergentní, tam ta záchranka to přiveze a urgentní lékař to zvládne, ale ten nízký práh, rutina mimo pracovní dobu, teploty, bolesti zad a tak dále, laryngitidy u dětí a podobně, to náhle je problém zajistit.
A teď pan ministr, lépe řečeno vláda, ale pan ministr to představil, vlastně on chce přesunout tyto pohotovosti, aby za to nezodpovídaly kraje, ale pojišťovny. Ještě jednou, uvědomujete si, sedm pojišťoven bude teď vlastně zajišťovat pohotovostní službu místo krajů? Místo čtrnácti krajů to bude sedm pojišťoven. Prosím vás, jak to bude probíhat? Jak se vlastně ty pojišťovny domluví? Nebo kdo vlastně řekne: Ty to budeš dělat a ty ne, a tobě zaplatím a tobě tolik zaplatím a tak dále? Mě by velmi zajímalo opravdové vyřešení toho problému, protože pravděpodobně pacientovi v Olomouci nebo v Praze je celkem šumák, kdo to poskytuje, ale on chce, aby to bylo poskytováno.
A já bych hrozně rád, pane ministře, jestli byste byl tak ochoten - nebo zpravodaj, ale spíš pan ministr - jak to tedy bude probíhat v reálu? Pokud přinese efekt to, že opravdu to bude zabezpečeno a že ti lékaři se objeví a dobře zaplaceno, tak fajn. Já tedy jako člen správní rady VZP, my jsme o tom zatím žádnou debatu nevedli, a proto mě to zajímá nejenom jako lékaře urgentní medicíny, ale tedy i toho, co zastupuje tedy Poslaneckou sněmovnu ve VZP.
Tak to byl jeden ten nejdůležitější, s čím jsem chtěl vystoupit, ale ona se zde řeší spoustu dalších věcí, jako je například ukotvení duchovní péče v lůžkových zařízeních, a to se mi zdá jako fajnová záležitost. Zase my všichni, kdo se setkáváme s lidmi v terminálním stadiu, tak jistě tato služba - někdo to nepotřebuje, ale pokud bude zakotvena ve zdravotních službách, v zákoně, tedy v novele, jistě dobře.
A tak bych mohl pokračovat. Problémů, které tady máme nastoleny - dílčí změny v úpravě některých povinností poskytovatelů zdravotních služeb či externí ohodnocení kvality, také docela zajímavá záležitost, ale i screening nebo pacientské organizace. Prosím vás, dámy a pánové, já vás nechci obtěžovat, je toho hodně, hodně, co se tam mění, a proto jistě bude slušet tomu, abychom to dali jako garančnímu výboru zdravotnímu, a paní předsedkyně si to jistě naplánuje tak, abychom to co nejdřív probrali.
A za mě tedy v tento moment, asi dál nebudu pokračovat. Jenom poprosil bych pana ministra poté, jestli by byl ochoten aspoň trošku to nastínit, jak je to myšleno s tou pohotovostí a zabezpečením prostřednictvím sedmi zdravotních pojišťoven. Děkuji za pozornost.


==================================================
FILE: s130046_r6.txt

Date: 30. schůze, 13. února 2025
Speaker: Poslankyně Jana Hanzlíková

Poslankyně Jana Hanzlíková:: Děkuji za slovo, pane místopředsedo. Vážené dámy, vážení pánové, já jenom velmi krátce. Takto v těch dvou minutách bych chtěla říct, že velmi kvituji, že v tomto tisku jsou vymezena centra komplexní péče, která, jak už tady bylo řečeno, poskytují komplexní zdravotní služby dětem s dlouhodobým těžkým zdravotním problémem. Velkým bonusem je, že tyto služby jsou poskytovány také ve vlastním přirozeném sociálním prostředí dítěte, a super je, že ty služby poskytuje multidisciplinární tým, který je schopen poskytnout opravdu komplexní služby, takže může to být dětský lékař, zdravotní sestry, fyzioterapeuti, ale také sociální pracovník, který poskytne poradenství v sociální oblasti. ***

==================================================
FILE: s130047_r10.txt

Date: 30. schůze, 13. února 2025
Speaker: Poslanec Vladimír Zlínský

Poslanec Vladimír Zlínský:: Vážený pane předsedající, děkuji za slovo. Vážené dámy a pánové, jako lékař taky cítím jakési nutkání se k tomu vyjádřit. Taky jsem odsloužil mnoho služeb a podepisuji to, co tady bylo řečeno, že ne nadarmo ti lékaři se tomu vyhýbají. Je to skutečně řehole, ty noční služby, a motivace lékařů fakt musí být extrémně velká, aby to podstoupili.
Ale já bych měl jiný dotaz, já bych měl takovou připomínku, a navázal bych na paní poslankyni Maříkovou ohledně těch on-line pohotovostí, protože asi bude snaha on-line pohotovostmi řešit insuficienci živých lékařů na pohotovostech, a já bych tedy měl dotaz na pana ministra, jakým způsobem se k těm on-line pohotovostem staví, jestli ty on-line pohotovosti budou dělat nějakou prefiltraci pacientů a v podstatě budou odfiltrovávat ty, kteří mohou zůstat doma a nemusí jít na živou pohotovost. Já se přiznám, že jako ORL lékař se toho trochu obávám, protože pokud jsem si četl zadání on-line pohotovosti z Karlovarského kraje, tak ten lékař má rozhodovat o nálezu na mandlích v krku, a je mně trochu záhadou, jak toho chce docílit, když to bude na dálku a ten pacient se tedy bude sám vyšetřovat. Většina pacientů to nezvládne, protože se přitom řádně dáví. Skutečně musím říct, že vyšetřovat na dálku mandle a nález krku z pohledu ORL lékaře mně připadá hodně riskantní, takže mám tento dotaz na pana ministra v rámci faktické poznámky. Děkuji.


==================================================
FILE: s130047_r12.txt

Date: 30. schůze, 13. února 2025
Speaker: Poslanec Julius Špičák

Poslanec Julius Špičák:: Pane předsedající, vážený pane ministře, kolegyně, kolegové, já bych chtěl ještě upozornit na jednu věc, kterou my si neuvědomujeme, a to je neúprosný demografický vývoj, a s tímto neúprosným demografickým vývojem se budou neúprosně měnit náklady, takže je zřejmé, že do deseti let se počet alzheimerů zvýší o 100 procent, počet srdečních selhání o 70 procent a počet pacientů onkologických o 30 procent, což za prvé zvýší primárně náklady na péči, za druhé nadále zahltí zdravotní systém včetně tedy těch urgencí. Samozřejmě naopak počet potenciálních plátců se adekvátně tedy snižuje, takže chci slyšet, nakolik tedy ta novela s tímto eventuálně bude počítat. Děkuji.


==================================================
FILE: s130047_r14.txt

Date: 30. schůze, 13. února 2025
Speaker: Poslanec Kamal Farhan

Poslanec Kamal Farhan:: Pane předsedající, pane ministře, dámy a pánové, děkuji za slovo. Co nám přináší tato novela o zdravotních službách, kterou zde předkládá ministr zdravotnictví a Ministerstvo zdravotnictví? ***

==================================================
FILE: s130047_r2.txt

Date: 30. schůze, 13. února 2025
Speaker: Poslankyně Karla Maříková

Poslankyně Karla Maříková:: Děkuji za slovo, pane místopředsedo. Já bych reagovala na Milana Brázdila, prostřednictvím vás.
Ono se těm krajům ne úplně dařilo ty pohotovosti zajišťovat. Neříkám, že to je jejich vinou. Kraje se to v tuto chvíli snaží suplovat on-line pohotovostmi, což na jednu stranu jako doplňkovou službu budiž vítám, ale to, co mi na tom vadí, že se jen takto na dálku předepisují léky, když hovoříme třeba o nadužívání antibiotik a pak rezistenci. Takže to si myslím, že možná ty pojišťovny budou mít ve finále třeba větší páky, než měly kraje, které si s tím třeba neuměly úplně poradit - ani nemohly.


==================================================
FILE: s130047_r4.txt

Date: 30. schůze, 13. února 2025
Speaker: Poslankyně Věra Adámková

Poslankyně Věra Adámková:: Děkuji za slovo, pane místopředsedo. Dámy a pánové, z našich vystoupení vidíte, že pohotovosti nás velmi trápí, protože jsou regiony, kde opravdu nejsou dobře dostupné, takže já se velmi těším na to, jak pojišťovny toto budou moci zabezpečit. Domnívám se, že se nevyhneme široké diskusi, protože zatím jsem neviděla materiál, neslyšela o tom, jak se k tomuto pojišťovny vyjadřují, takže opravdu se velmi těším na to, jak se postaví k této problematice, protože ta pohotovost opravdu v regionu, kde není, je velký problém. Děkuji.


==================================================
FILE: s130047_r6.txt

Date: 30. schůze, 13. února 2025
Speaker: Poslanec Vít Kaňkovský

Poslanec Vít Kaňkovský:: Děkuji, pane místopředsedo. Kolegyně, kolegové, členové vlády, pohotovostní služby - všichni víme, že zvlášť ve venkovských regionech jsou opravdu zásadním problémem současnosti, a já vítám to, že ministerstvo se snaží do toho vnést nějaký nový pohled. Sedí tady několik hejtmanů, několik náměstků hejtmanů, lidí, kteří se v tom pohybují, a oni velmi dobře vědí, že kraje mají v podstatě minimální nástroje, jak pohotovost zařídit.
Já si pamatuju na rok 2008, kdy jsem jako ředitel nemocnice dostal úkol od tehdejšího hejtmana - a nezazlívám mu to, že musím jako ředitel nemocnice zajistit pohotovost. Pozval jsem si tenkrát 35 praktiků pro dospělé, asi 33 pro děti a dorost. Hned na místě mi jich asi třetina řekla, že to nikdy sloužit nebude, dalších deset poslalo zdravotní omluvenku a do roka a do dne jich sloužilo asi deset jak pro dospělé, tak pro děti a dorost. Zbytek museli pokrýt lékaři z nemocnice a při současné přetíženosti nemocničních lékařů na urgentech a tak dále, ale hlavně i zdravotních sester - já pokaždé, když sloužím urgent, a sloužím ho minimálně dvakrát do měsíce, tak mi říkají sestřičky: jestli to takhle půjde dál, jestli takhle budou ty urgenty přetížené, tak my tady prostě sloužit nebudeme.
Zdravotní pojišťovny přece jenom nějaké nástroje mají, ony uzavírají smlouvy s praktickými lékaři, uzavírají s nimi dodatky k těm smlouvám a nelze než prostě těm praktikům alespoň některé tyto povinnosti vrátit. A já jsem přesvědčený o tom, že by je to stálo zhruba dvě služby za měsíc, možná v některých krajích jednu službu za měsíc, a to si myslím, že je únosné.
Takže já to vítám a zdravotní pojišťovny si samozřejmě tím budou muset lámat hlavu, ale nástroje mají rozhodně větší než krajské úřady.


==================================================
FILE: s130047_r8.txt

Date: 30. schůze, 13. února 2025
Speaker: Poslanec Miloslav Janulík

Poslanec Miloslav Janulík:: Děkuji za slovo. No, já spíš takový filozofický povzdech o těch urgentech. Je to jasné, ta rovnice se pořád řeší z pravé strany. Já už taky v tom systému jsem čtyřicet let a pořád se točíme v kruhu. My jsme si stěžovali na ty před námi, že to nevyřešili. Vy jste říkali, že my jsme to nevyřešili, vy jste to taky - už uběhnou čtyři roky - taky jste to nevyřešili. Prostě pořád je tam zakopaný ten rozpor mezi švédským obrovským stolem nabídky a konzumace, to je zdravotní péče, a v ceně práce, a tak dál a tak dál. A to bohužel tedy ne, že jenom tato novela, ale obecně, když tady kolega ministr nastupoval, měl asi taky jiné představy, co dokáže nebo nedokáže. Jak je vidět, čtyři roky uplynou a ten rozpor, který naše zdravotnictví v sobě má, to, že všichni můžou všechno a vlastně nikdo nemůže na druhé straně nic, ten prostě tam zůstane a nevyřeší ho bohužel ani tato novela.
To, co jsem svého času říkal, ty služby by se vyřešily - samozřejmě motivací jednou velkou, neříkám, že jedinou, jsou peníze, protože ono pracovat v noci a léta a pod takovým tlakem, to prostě je velmi, velmi zatěžující a zničí vám to život, nemluvě o rodině a podobných věcech, podobných konsekvencích. A když pak zjistíte, že vy pracujete za výrazně menší peníze v noci než zedník nebo automechanik přes den, tak to je prostě ten zásadní rozpor, který v tom pořád máme, a proto nám ti mladí to dělat nechtějí, protože oni mají možnost volby, kterou my jsme neměli, takže takzvaně hlasují nohama a odejdou do ciziny, kde zaplacení jsou.
Takže tato novela jistě je strašně rozsáhlá, je potřebná, ale jak říkám, zase ten zásadní rozpor vyřešený nebude. Děkuju.


==================================================
FILE: s130048_r10.txt

Date: 30. schůze, 13. února 2025
Speaker: Poslanec Bohuslav Svoboda

Poslanec Bohuslav Svoboda:: Děkuji. Já musím s potěšením konstatovat, že řešíme velmi závažný zdravotnický problém, ale řešíme ho velmi zvláštním způsobem. Každý si stěžujeme na něco ze svého oboru nebo ze svého kraje a my bychom to měli řešit věcně. Mně je skutečně jedno, pane kolego, že jako ušní-krční doktor máte problém, jak se bude pacient vyšetřovat. Já jsem gynekolog a ten problém nemám. (Smích v sále.)


==================================================
FILE: s130048_r12.txt

Date: 30. schůze, 13. února 2025
Speaker: Poslanec Milan Brázdil

Poslanec Milan Brázdil:: Prosím. No, vidíte, a já ten problém mám, ale já ten problém nemám po odbornosti, vaší ani jenom po té urgentní věci. U té, kterou každého z nás - až pojedete do Mariánek, a někde z Moravy, chytne vás tam renální kolika, tak v ten moment vám bude jedno, jestli to je mariánské zdravotnictví, nebo olomoucké nebo cokoliv. To má být - něco musí být garantované. Jak jsem opakovaně vystupoval, záchranka by neměla být krajská, je to taky pokaždé jinak. Teď to jsou pohotovosti úplně jinak - tam vlastně ani nejsou pohotovosti.
Pane ministře, prosím vás, řekněte to - my vám, já ti fandím vlastně, nemusím to říkat prostřednictvím, tak to nějak vyřešme, ale já bych chtěl slyšet, jak. Jak to vyřeší pojišťovna, těch sedm pojišťoven, když teď to nevyřešili ani ti hejtmani, ani to nemůžou zajistit? Tož pacoši budou, ale doktoři nejsou, peníze nejsou. Tak prosím, jestli by to šlo nějak normálka, ne politicky a tak dále. Oni to sledujou lidi a oni říkají: Kurňa, tak co? Bude to k lepšímu, nebo k horšímu? Já tomu fandím, aby to bylo lepší, ale chtěl bych to vysvětlit - poprosil bych o to.


==================================================
FILE: s130048_r14.txt

Date: 30. schůze, 13. února 2025
Speaker: Poslanec Kamal Farhan

Poslanec Kamal Farhan:: Tak už to vím přesně. Pane kolego, takže měl jste (Předsedající: Skrze mě.) - skrze, prostřednictvím pana předsedajícího - vy jste tady mluvil, že Plzeňský kraj dal hanebných 1 200 000 do Mariánských Lázní. Ano, 1 200 000 se tam dávalo v minulých letech, ale uvědomte si, že Plzeňský kraj má dneska nové vedení, které je pod hnutím ANO, uvědomte si, že i Karlovarský je pod hnutí ANO. Možná vy jste mluvil o minulosti, že jste tam zamrzli v minulosti, kdy jste se nebyli schopni dohodnout. My jsme to zvýšili o 100 procent, navrhli jsme, takže teď to bude 2,4 milionu a podle mých informací by to mělo jít i do vašeho zastupitelstva - vy, pokud jste z Karlovarského kraje, a bude to na letošní rok, takže navýšili jsme to o 100 procent, a pokud to bylo v minulosti, tak to vám nemůžu sloužit. Předtím tam byl STAN, u nás byl hejtman Pirát, tak jste si to měli nějak domluvit. Když jsem tam já, tak jsme to udělali. Děkuju. (Potlesk poslanců hnutí ANO.)


==================================================
FILE: s130048_r16.txt

Date: 30. schůze, 13. února 2025
Speaker: Poslanec Tom Philipp

Poslanec Tom Philipp:: Děkuji. Já jsem se jenom bál, aby na mě taky vyšlo. Vážení, v souladu s jednacím řádem si dovolím navrhnout zkrácení lhůt na projednávání ve výborech, a to o 30 dní na 30 dní. Děkuju. ***

==================================================
FILE: s130048_r2.txt

Date: 30. schůze, 13. února 2025
Speaker: Poslanec Jan Bureš

Poslanec Jan Bureš:: Děkuji. Já bych chtěl říct panu hejtmanovi, že pohotovost pro Tachovsko zajišťuje nemocnice v Mariánských Lázních s výraznou dotací Karlovarského kraje a vy, Plzeňský kraj, tam přispíváte hanebných 1 200 000 korun na chirurgickou ambulanci, takže mohli byste taky přidat trošku víc. (Potlesk zprava.)


==================================================
FILE: s130048_r4.txt

Date: 30. schůze, 13. února 2025
Speaker: Poslanec Kamal Farhan

Poslanec Kamal Farhan:: Pane poslanče, já bych chtěl, abyste si zjistil přesná čísla. Jestli víte, my jsme navýšili v současné chvíli o 100 procent tuto částku, nebo aspoň to je moje informace, takže já teď si to během krátké doby zjistím, ale není to hanebných jako... My pohotovosti podporujeme desítkami milionů a budeme v tom pokračovat dál.
Já si myslím, že - my jsme rádi, že ta pohotovost je, my jsme rádi, a my jsme si mysleli, že je důležité, aby kraje spolupracovaly i v rámci toho, proto se Plzeňský kraj rozhodl navýšit tuto podporu, a tato podpora, aspoň podle mých informací z minulého týdne, byla navýšena, myslím si, že to dokonce bylo o 100 procent, ale nejsem si teď - tohle nemám stoprocentně, ale to, co jste řekl vy, považuju za nepravdu a myslím si, že to, co jste tady řekl, jako že -nerozumím tomu vůbec, proč to říkáte - není to hanebných... A co by bylo podle vás nehanebných?


==================================================
FILE: s130048_r6.txt

Date: 30. schůze, 13. února 2025
Speaker: Poslanec Jan Bureš

Poslanec Jan Bureš:: Děkuji. Tak jestli pracujete takhle rychle, klobouk dolů, jestli jste je navýšili, tak se vám omlouvám, a pochlapili jste se. Nám minulý týden v pondělí na zdravotním výboru Karlovarského kraje bylo řečeno, že je to částka 1 200 000 korun, a ty peníze jsem ještě tehdy podepisoval já s vaší bývalou kolegyní, s tehdejší radní paní Stárkovou. To znamená, je to nějakých šest let, možná už i osm let zpátky. Proto jsem si dovolil říct, že to je těch hanebných, protože za osm let se ta částka nenavýšila ani korunu. Jestli jste se pochlapili a dali jste dvojnásobnou, tak máte u mě palec nahoru a omluvu.


==================================================
FILE: s130048_r8.txt

Date: 30. schůze, 13. února 2025
Speaker: Poslanec Jan Volný

Poslanec Jan Volný:: Dobře, tak já tedy vaším prostřednictvím, pane předsedající, bych chtěl, aby se pan Bureš pochlapil a řekl nám, jak to skutečně je. Já jsem z Chodové Plané a je to vlastně z tachovského okresu úplně nejblíž do Mariánských Lázní. Nevím o tom, že by někdo z Chodové Plané nebo z okresu Tachov někdy využíval masově pohotovost v Mariánských Lázních. Když je nějaký problém, jedou do Chebu anebo je odklánějí dolů na Plzeň, takže o tom, že je pohotovost v Mariánských Lázních pro tachovský okres, slyším poprvé, a nemám to do těch Mariánek tak daleko. Tam je spíš jiný problém, že nemocnice v Plané se zrušila holt nějakou blbou shodou náhod, a my máme i problém s dětskou pohotovostí, která teda slouží zaplaťpánbůh v Tachově, a nějak se nám daří v rámci možností a nízkého počtu lékařů ji dodržet. A tam můžu říct, že, vaším prostřednictvím, se pan hejtman hodně pochlapil, a vím, že má zdravotnictví a hlavně pohotovosti v tachovském okrese, které je žalostně poddimenzované, v paměti a hodně tomu pomáhá. Děkuju.


==================================================
FILE: s130049_r2.txt

Date: 30. schůze, 13. února 2025
Speaker: Místopředseda vlády a ministr zdravotnictví ČR Vlastimil Válek

Místopředseda vlády a ministr zdravotnictví ČR Vlastimil Válek:: Já bych chtěl především poděkovat za tu debatu, byť jsme se místy posunovali mimo rámec tohoto zákona, a těším se na diskusi, která proběhne na zdravotním výboru.
Já to nebudu protahovat, protože kolega Stanjura mě požádal, abych ho zastupoval, co se týče zákona o účetnictví, a to byste si neměli nechat ujít, takže z toho důvodu nebudu zdržovat - jenom, vaším prostřednictvím, pro kolegu Brázdila: pojišťovny mají dost velké nástroje, všichni se na tom v podstatě shodneme, protože ony mají ekonomické nástroje, mají smluvní nástroje a mají kancelář pojišťoven. Kancelář pojišťoven je právě proto, aby ty společné věci koordinovala a řešila. Já jsem samozřejmě toto intenzivně diskutoval s řediteli pojišťoven a s novým šéfem kanceláře zdravotních pojišťoven. To bude ta správná cesta.
Koneckonců, minulá asociace hejtmanů - kteří byli hejtmani z různých politických stran, za všechny politické strany, prakticky každá měla nějakého hejtmana - se na tomto shodla a požádala mě o to, abychom převedli ty kompetence, a nevím o tom, že by teď byl nějaký jiný od hejtmanů pokyn. Já si uvědomuju dlouhodobě z první, z pozice lékaře a teď z pozice poslance a finálně ministra, že ta pozice krajů v zajišťování pohotovosti je velmi komplikovaná, je velmi složitá, byť existují precedentní soudní rozhodnutí, pokud lékař odmítl zajistit tu pohotovost a byl vyzván krajem, tak je to přesto podle mě velmi komplikované a pořád si musíme uvědomit, že smluvním partnerem pacientů je zdravotní pojišťovna, a ta jim má zajistit dostupnost zdravotní péče. Proto dostává balík peněz částečně ze státního rozpočtu, částečně tím, že platíme tedy pojištění zdravotní. Proto ty nástroje pojišťovna má silnější.
Já bych chtěl upozornit - a zase, kolegové nebo kolegyně, kteří jsou hejtmani či hejtmanky a jsou tady, to ví stejně dobře jako já - že byla vypsána výzva na urgentní příjmy. Je to výzva, která se v minulém volebním období shodou nešťastných náhod ne úplně šťastně povedla. Součástí té výzvy je i vybudování prostor, kde smluvní lékař pojišťovny bude moci pohotovost zastávat, a samozřejmě nic nebrání tomu, aby těch pohotovostí, pokud ten kraj je například členitý, komplikovaný, se složitou obslužnou dopravní obslužností, těch pohotovostí měl víc - nic tomu nebrání. Ale toto je ta základní páteřní síť, která je provázána s urgentními příjmy.
Má to svoji logiku, určitě o tom budeme diskutovat na výboru. Ta logika v podstatě spočívá v tom, že člověk jako takový, pacient, a myslím si, že i řada z nás, co jsme zdravotníci, ne úplně odhadne, zda ten stav jeho, zvlášť když se jedná třeba o dítě nebo o někoho, na kom mu velmi záleží, vyžaduje urgentní příjem anebo pohotovost. Proto správné pracoviště, a tak to je i v legislativě a bylo to tak odbornými společnostmi nastaveno opakovaně, by mělo mít urgentní příjem, pohotovost a triáž, která třídí ty, který tam přijdou. Všichni z vás, kdo jste zdravotníci, tak to víte a znáte, a tady touto legislativní změnou k tomu chci toto úsilí nasměrovat.
Jinak co se týče lékařů, tady je potřeba říct, že zásluha řekněme posledních dvou ministrů zdravotnictví, ať tedy jmenuju Adama Vojtěcha, a trošku i moje, je, že v letošním roce nás bude absolvovat o 350 lékařů víc, o 350 lékařů víc! To znamená, my jsme z toho, co předchozí vláda schválila, udělali výdaj mandatorní, a tím pádem dneska je jisté, že každý rok bude absolvovat o 350 lékařů víc, a tím pádem do deseti let budeme mít 40 procent lékařů, kteří budou tito absolventi. Tak děkuji.


==================================================
FILE: s130049_r4.txt

Date: 30. schůze, 13. února 2025
Speaker: Poslanec Tomáš Dubský

Poslanec Tomáš Dubský:: Dobře, děkuji, pane předsedající. Vážené kolegyně, kolegové, dovolte mi, abych vás seznámil s návrhem novely zákona o obcích, jak již bylo řečeno, č. 128/2000, který jste obdrželi jako sněmovní tisk číslo 845.
Společenství obcí představují v době narůstajících povinností obcí naději na zachovávání veřejných služeb...


==================================================
FILE: s130050_r2.txt

Date: 30. schůze, 13. února 2025
Speaker: Poslanec Robert Stržínek

Poslanec Robert Stržínek:: Děkuji za slovo, pane místopředsedo. Můj předřečník popsal všechny důležité věci, já něco zrekapituluji a něco málo přidám.
Vážené kolegyně, vážení kolegové, základním cílem tohoto poslaneckého návrhu je rozšířit působnost institutu společenství obcí, a to tak, aby představoval atraktivnější entitu pro dobrovolnou spolupráci obcí. Podstatou navržené změny je umožnit společenství obcí vykonávat určité kompetence vlastním jménem a na vlastní odpovědnost. Společenství má získat postavení orgánu veřejné moci, který vlastním jménem bude moci na základě zvláštních zákonů vykonávat i státní správu či další činnosti. K organizačnímu zajištění se navrhuje zřízení kanceláře společenství obcí jakožto ekvivalentu obecního úřadu. Zaměstnanec společenství obcí, podílející se na výkonu působnosti svěřené zákonem nebo na základě zákona společenství obcí, by pak podle návrhu měl být výslovně v postavení úředníka územního samosprávného celku. Pokud společenství obcí zřídí společnou obecní policii, bude i ona orgánem společenství obcí.
V rámci novely zákoníku práce se v zájmu rovnosti odměňování navrhuje zavést úpravu, kdy zaměstnanci společenství obcí budou odměňováni platem, nikoliv mzdou, jako je tomu u běžných dobrovolných svazků obcí. Společenství obcí má získat postavení orgánů veřejné moci a jako takové bude zapsáno v základním registru agend orgánů veřejné moci, soukromoprávních uživatelů údajů a některých práv a povinností. Dále se navrhuje upravit i otázky nadřízeného správního orgánu a kontroly, přičemž nadřízeným správním orgánem by měl být krajský úřad, který má též vykonávat kontrolu výkonu státní správy, zatímco výkon ostatních činností by byl v zásadě pod kontrolou Ministerstva vnitra. K finančnímu zajištění se navrhuje stanovit příspěvek na výkon státní správy a příspěvek na činnost ze státního rozpočtu.
Ve zvláštních zákonech se navrhuje možnost, aby společenství obcí zřídilo společnou obecní policii, aby společenství obcí mohlo být kontaktním místem veřejné správy, anebo chcete-li Czech POINT, a aby mohlo pro členské obce pořizovat společný plán dopravní obslužnosti území.
Návrh vytváří předpoklady pro výhledové zapojení společenství obcí i do zajišťování veřejného opatrovnictví. Návrh se dále snaží o korekci judikatury v oblasti nakládání s právem stavby zřízeným k pozemkům ve vlastnictví územního samosprávného celku a zpřesňuje pravomoci obcí při vymezování doby nočního klidu. Ve správním řádu je navrženo stanovit podmínky, za kterých by bylo možné automatizované vedení správního řízení, a po vzoru soudních řádů též umožnit využívání videokonferenčních zařízení.
Novela zákona o matrikách pak například obsahuje možnost zapisovat jména cizince do matriky v podobě dle jeho cestovního dokladu, což je vedeno snahou o odstranění rozdílnosti takzvané pasové a matriční identity. Navrhuje se také zavedení možnosti, aby poslanec a senátor mohli sloužit matriční zkoušku a mohli tak oddávat i bez přítomnosti matrikáře.
Z legislativně technického pohledu je zákon velmi ambiciózní. Je navržena novelizace celé řady předpisů. Jedná se nejen o zákon o obcích, ale i o zákon o obecní policii, zákon o odpovědnosti za škodu způsobenou při výkonu veřejné moci rozhodnutím nebo nesprávným úředním postupem, zákon o krajích, zákon o hlavním městě Praze, zákon o matrikách, zákon o informačních systémech veřejné správy, správní řád, zákon o správních poplatcích, zákoník práce, zákon o veřejných službách v přepravě cestujících, zákon o některých přestupcích, zákon o právu na digitální služby, dále zákon o sbírce právních předpisů územních samosprávných celků a některých správních úřadů a konečně zákon č. 414/2023 Sb., kterým se mění zákon o matrikách a některé související zákony.
Účinnost je navržena obecně od 1. července 2025. Některé další změny související s novelizací zákona o matrikách pak mají datum nabytí účinnosti pozdější, a to 31. prosince 2026, respektive 1. ledna 2027. Děkuji za pozornost. ***

==================================================
FILE: s130051_r4.txt

Date: 30. schůze, 13. února 2025
Speaker: Poslankyně Zuzana Ožanová

Poslankyně Zuzana Ožanová:: Děkuji. Vážený pane místopředsedo, kolegyně a kolegové, než začnu - nemám připravený souvislý projev, mám body, abych je okomentovala - tak mi tady někdo chybí: chybí mi tu zástupce skutečného navrhovatele zákona. Tím zcela jistě není těch pět poslanců, co jsou tam podepsaní. Předpokládám, že tento návrh zákona zpracovávalo ministerstvo vedené kolegou Rakušanem a domnívám se, že by tu měl být, protože já budu mít dotazy, na které (Obrací se na navrhovatele poslance Dubského.) - já se vás nechci dotknout, ale nevím, zda mi budete schopný na ně odpovědět, zda můžeme vést tuto diskusi, když tu není ten, jehož aparát to sepsal. To jenom tak na úvod. Takže já budu vždycky k jednotlivým bodům.
Společenství obcí se může svěřit výkon státní správy a pak na něj obdrží z rozpočtu příspěvek. Takže za prvé, už tady byla zmíněna kolegou Stržínkem existence veřejnoprávní smlouvy. Už v současnosti, pokud nějaká obec nemůže zajistit dobrý výkon, může uzavřít s jinou obcí se souhlasem kraje veřejnoprávní smlouvu. Proč toto? A obdrží příspěvek. Já se ale ptám: Bude odejmut ten příspěvek té obci, aby byl svěřen tomuto svazku? Já se ptám, to tam nikde není napsáno. Takže tu je pouze napsáno, že obdrží z rozpočtu příspěvek, ale předpokládám, že ty obce obdržely ten příspěvek taky na ten výkon státní správy. Tak jak to bude s těmi penězi? To je první dotaz. ***

==================================================
FILE: s130053_r1.txt

Date: 30. schůze, 13. února 2025
Speaker: Místopředseda PSP Jan Bartošek

Místopředseda PSP Jan Bartošek:: Vážené paní poslankyně, vážení páni poslanci, přeji pěkný podvečer.
Já vám děkuji, paní poslankyně. Budeme pokračovat v obecné rozpravě. Jako další vystoupí pan poslanec Michal Kučera, připraví se paní poslankyně Marie Pošarová. Prosím, pane poslanče.


==================================================
FILE: s130053_r2.txt

Date: 30. schůze, 13. února 2025
Speaker: Poslanec Michal Kučera

Poslanec Michal Kučera:: Děkuji za slovo, pane předsedající. Dámy a pánové, nebudu tak dlouhý jako má předřečnice, dovolte mi pouze pár slov.
Možná úvodem řeknu, že tuto novelu zákona o obcích, která má ustanovit, respektive popsat činnost dobrovolných společenství obcí, podporuji. Přijde mi, že se snaží řešit současnou situaci. Nicméně tady se neustále ukazuje - už jsme několik zákonů takhle projednávali v tomto volebním období a mnoho v těch minulých - že se snažíme řešit jeden důvod, proč nefungují obce jako takové, a to je samosprávné uspořádání v České republice. Pokud něco potřebujeme udělat, musíme najít odvahu k tomu, aby proběhla reforma samosprávného uspořádání. Samospráva jako taková prostě v České republice nefunguje dobře a vidíme to na tom, že se tady vytvářejí právě řeknu takové specializované novely, jako je třeba tato novela, že se tady vytvářejí různé svazky obcí, mikroregiony, místní akční skupiny a další, které se právě snaží nahradit - a dělají to mnohdy dobře - chybějící samosprávný mezistupeň mezi malou obcí, která má třeba 150 obyvatel, a krajskou samosprávou, respektive krajskou radou. Mezi tím není vůbec nic. Takže obec někde na hranicích kraje vzdálená 2,5 hodiny jízdy do krajského města má nejbližší samosprávné zastání právě v krajské radě.
Není tomu tak u státní správy. Státní správa má skutečně ten mezistupeň, ta si ho zachovala, takže tam zůstal zachován stupeň v podobě takzvaného oerpéčka. To znamená, existuje krajský úřad, oerpéčko a pak ona malá obec, kde tam chudák paní starostka či pan starosta se snaží řešit vše od kanalizace přes osvětlení silnice, nevím, co všechno mu patří. Častokrát spravují katastry, které jsou větší než statutární města. Obec o 150 obyvatelích s velmi malým zastupitelstvem a katastr větší než třeba statutární město Chomutov, to je příklad třeba konkrétně z Krušných hor.
Pokud nenajdeme odvahu k této reformě, k reformě samosprávného uspořádání České republiky, z mého pohledu to je zřízení právě toho mezistupně nějakého samosprávného regionu - upozorňuji, nepleťme si to s výkonem státní správy, to znamená s tím, co dneska v současné době dělá oerpéčko, nechť to je třeba na hranicích toho takzvaného oerpéčka, ten samosprávný celek - tak to nikdy nebude fungovat tak, abychom spravovali ten region skutečně řádně a odpovědně.
Já to říkám i z pohledu toho, že jsem v minulém volebním období byl krajským radním pro regionální rozvoj a na tohle jsem narážel skutečně dnes a denně. To znamená, záměry, které se týkají třeba regionálního rozvoje, skutečně narážely na to, že ti starostové - fakt odvádějí velmi dobrou práci, všechna čest - měli své kapacitní limity. Měli své limity, které byly dány velikosti toho úřadu, který je u těchto obcí skutečně minimalistický. Tam je minimum administrativních pracovníků, často tam jsou dále už jenom neuvolnění zastupitelé nebo neuvolnění místostarostové, takže skutečně tam je minimum lidí, kteří mohou vykonávat samosprávnou činnost. Takže vnímám tuto novelu tak, že se snaží toto nějakým způsobem řešit.
Je to takový, jak jsem říkal, půlkrok k tomu, aby se to řešilo jednou provždy. Jednou provždy to vyřešíme skutečnou reformou. Máme nějakých 6 254 obcí v České republice. Je to naprostý světový unikát. Pokud se chceme na ten region skutečně dívat ze samosprávného pohledu, dříve nebo později do toho budeme muset říznout. Vím, že se ozve celá řada starostů, že budou mít třeba obavu, že tím zanikne nějaká jejich svoboda, samostatnost. Myslím si, že to takhle není, že to naopak je tak, že se budou účastnit právě na rozhodování v regionu. Forma se dá určitě nějakým způsobem najít tak, aby vyhovovala všem, určitě to bude muset být po nějaké důkladné diskusi. Nebude to moci být děláno nějakým administrativním rozhodnutím ministra či Sněmovny, ale dříve nebo později k tomu dojít musíme.
Ono to samozřejmě už tady možná i zaznělo, protože částečně se to snaží řešit tato novela, ono se to týká školství. Týká se nějakých spádových škol, optimalizace dopravy školních autobusů a dalších. Samozřejmě zřízení třeba nějakého - nevím - zdravotního centra, pokud se tam třeba dohodnou. Ale také jak jsem říkal zejména třeba toho regionálního rozvoje.
To znamená, dívat se na ten region jako na jeden celek. Dneska se na to díváme bohužel jako na soubor jedenácti, patnácti či dvaceti samosprávných obcí, a cokoliv tam chceme rozhodnout, cokoliv tam chceme - jenom řeknu takovou banální věc, jako je vycházková trasa. Třeba z pohledu kraje ti starostové přijedou na kraj, pobaví se o tom. Je jich dvacet, všichni to odsouhlasí, jenomže to znamená vrátit se domů, vrátit se do své obce. Tam proběhne dvacet zastupitelstev, dvacet rozhodnutí, dvacetkrát se řekne ano. Takže máte už půl roku někde pryč, protože zastupitelstva těch malých obcí se samozřejmě nescházejí každý měsíc. Takže je to opravdu nepružné, je to nefunkční, je to neefektivní.
Pomíjím finanční stránku. Tady někdo zmiňoval, že tam to bude náročné. No, finančně náročné to je teď, jak to je, to znamená, že cesta k rozhodnutí je opravdu velmi kostrbatá a nejednoduchá.
Takže za mě tato novela smysl má. Snaží se v rámci možností řešit a odstranit největší vady právě při samosprávných rozhodnutích v regionu. Věřím, že příští či další Sněmovna najde odvahu k tomu, aby otevřela to, jakým způsobem nově uspořádat samosprávné uspořádání České republiky. Děkuji.


==================================================
FILE: s130053_r4.txt

Date: 30. schůze, 13. února 2025
Speaker: Poslankyně Zuzana Ožanová

Poslankyně Zuzana Ožanová:: Děkuji, vážený pane místopředsedo. Děkuji kolegovi za jeho názor. Poslední věta mi pomohla, jak začít tuto svoji faktickou připomínku. Samosprávné rozhodování, to by bylo fajn, kdyby tato novela řešila samosprávu, ale tato novela neřeší jenom samosprávu, ale výkon státní správy. V tom je docela problém, protože bych byla ráda, aby dříve než v závěrečném slovu zástupce navrhovatele řekl, jak to tedy bude s financováním.
Když to zopakuji: společenství obcí se může svěřit výkon státní správy a pak na něj obdrží z rozpočtu příspěvek. Já jsem se ptala, zda, když obdrží příspěvek, který samozřejmě jiná obec už obdržela na totéž, bude té obci vzat a použit tady, protože když se svěří nějaký státní výkon, tak se někde vezme. Jak to bude s těmi finančními toky? A taky vysvětlení toho, že společenství obcí může být poskytnut ze státního rozpočtu příspěvek na činnost - na to, že já se domnívám, že je to obcházení rozpočtového určení daní. Možná by chtěla tyto věci vyřešit ještě dřív, než se dostaneme k závěru projednávání tohoto tisku. ***

==================================================
FILE: s130054_r2.txt

Date: 30. schůze, 13. února 2025
Speaker: Poslankyně Marie Pošarová

Poslankyně Marie Pošarová:: Děkuji za slovo. Vážené poslankyně, vážení poslanci, já bych se ráda vyjádřila k této novele. Jedná se o rozšíření právní úpravy společenství obcí. Podle stávající právní úpravy je společenství obcí zvláštním druhem dobrovolného svazku obcí a dosud navzdory nenaplněnému § 53a odst. 4 nemá žádné vrchnostenské kompetence, které by vykonávalo vlastním jménem. Návrhem bude umožněno společenstvím obcí zřídit společnou obecní policii, ale podstatou navržené změny je v obecné rovině umožnit společenství obcí vykonávat určité kompetence vlastním jménem a na vlastní odpovědnost, tedy umožnit realizovat předpoklad § 53a odst. 4. Dosud obce mohou v rámci společenství realizovat činnosti v samostatné působnosti a společenství obcí využívat jako podpůrnou strukturu pro výkon přenesené působnosti. Touto novelou společenství získá postavení orgánu veřejné moci, který vlastním jménem bude moci na základě zvláštních zákonů vykonávat i státní správu anebo další činnosti.
Společenství obcí však i po této změně zůstane z hlediska právní formy nadále dobrovolným svazkem obcí. Aby mohly zvláštní právní předpisy svěřit společenství obcí určité kompetence, je třeba zajistit náležité organizační a finanční zázemí pro jejich výkon. Proto se v zákoně o obcích navrhuje doplnit úpravu orgánů společenství obcí, a to především zřízením kanceláře společenství obcí jakožto ekvivalentu obecního úřadu. Zaměstnanec společenství obcí podílející se na výkonu působnosti svěřené zákonem nebo na základě zákona společenství obcí pak bude mít výslovně postavení úředníka územního samosprávného celku. Pokud společenství obcí zřídí společnou obecní policii, bude i ona orgánem společenství obcí. V rámci novely zákoníku práce se v zájmu rovnosti odměňování ve vztahu k zaměstnancům obcí vykonávajícím stejné činnosti zavede, že zaměstnanci společenství obcí budou odměňováni platem, nikoliv mzdou, jako je tomu u běžných dobrovolných svazků obcí.
Dále se navrhuje upravit i otázky nadřízeného správního orgánu a kontroly, přičemž jsou v maximální míře zachovávány principy týkající se obcí, tedy nadřízeným správním orgánem vůči orgánu společenství obcí bude krajský úřad, který též bude vykonávat kontrolu výkonu státní správy společenstvím obcí, zatímco výkon ostatních činností ekvivalent samostatné působnosti obcí bude kontrolovat Ministerstvo vnitra, nestanoví-li zvláštní právní předpisy upravující dané činnosti výslovně jinak.
Také v oblasti odpovědnosti za škodu způsobenou při výkonu veřejné moci rozhodnutím nebo nesprávným úředním postupem se navrhuje postavení společenství obcí pojmout obdobně, jako je tomu u obcí.
Ve finanční oblasti se navrhuje upravit příspěvek na výkon státní správy a příspěvek na činnost. Příspěvek na výkon státní správy obdrží společenství obcí v případě, že bude vykonávat státní správu, tedy přenesenou působnost, za obce, přičemž se bude jednat o ekvivalent příspěvku poskytovaného za výkon přenesené působnosti územním samosprávným celkům. Příspěvek na činnost by měl sloužit k pokrytí některých nákladů spojených s činností společenství obcí.
Podrobnosti stanovení výše obou příspěvků a nároků na ně budou stanoveny na každý rok v zákoně o státním rozpočtu. Společenství obcí navrhovanými změnami získá postavení orgánů veřejné moci a jako takové bude zapsáno v základním registru agend orgánů veřejné moci, soukromoprávních uživatelů údajů a některých práv a povinností.
Jedním z cílů předloženého návrhu zákona je v obecním zřízení, krajském zřízení, v zákoně o hlavním městě Praze nahradit pojem "právo stavby" pojmem "věcné právo stavby". Takovou změnu lze považovat za nadbytečnou s potenciálem způsobit právní nejistotu stran tohoto pojmu v českém právním řádu. Občanský zákoník rozumí právem stavby vždy pouze věcné právo, a nikoliv právo stavět na cizím pozemku na základě obligace. Pojem práva stavby jako věcného práva používá řada právních předpisů, například daňové předpisy, zákon o elektronických komunikacích, vodní zákon, katastrální zákon, zákon o vodovodech a kanalizacích, zákon o oceňování majetku a mnohé další. Navrhovanou změnou by mohlo dojít k nejistotě ohledně výkladu tohoto pojmu v ostatních právních předpisech. Skutečnost, že soud nižší instance pojem práva stavby v obecním zřízení vyložil extenzivně, zjevně v rozporu s úmyslem zákonodárce, není důvodem pro změnu, v jejímž důsledku může docházet k výkladovým problémům v řadě dalších oblastí.
Vláda vnímá jako potenciálně problematickou absenci taky jednotného veřejného rejstříku dobrovolných svazků obcí, jakož i rejstříku společenství obcí za celou Českou republiku, který by obsahoval nejen jejich identifikační a kontaktní informace, ale i důležité dokumenty, zejména stanovy, a který by ideálně umožnil i filtrování podle spektra činností, které byly na dobrovolné svazky obcí, respektive společenství obcí, přeneseny, neboť stávající krajské registry jsou roztříštěné, nejednotné a obtížné pro uživatelské zpracování.
Samozřejmě k diskusi připadá i doplnění právní úpravy tak, aby příspěvek na výkon státní správy pro společenství obcí nebyl poskytován jednotlivým společenstvím přímo ze státního rozpočtu, ale finanční tok byl upraven shodně jako u obcí, tedy jako mezičlánek využit rozpočet příslušného kraje. To by mělo význam zejména v případě většího počtu společenství obcí, kterým by vznikl nárok na příspěvek na výkon státní správy. Zároveň by bylo vhodné upravit, kdyby nárok na příspěvek výkon státní správy společenství obcí vznikl poprvé, aby byl respektován proces přípravy návrhu státního rozpočtu na příslušný rok.
Částí osmou předloženého návrhu zákona se navrhuje do správního řádu doplnit úpravu automatizovaného vedení správního řízení. Přijetí tohoto návrhu vláda vnímá jako zásadní koncepční dopad do úpravy správního řízení. Lze proto pokládat za vhodnější, aby k takovémuto návrhu bylo přistoupeno teprve po provedení podrobné analýzy dopadů navrhovaného institutu do správního řádu a aby byl konkrétněji vysvětlen vztah předmětného ustanovení k jiným institutům správního řádu i dalších procesních předpisů. Navrženou úpravu lze v tomto ohledu považovat za ne zcela dostatečnou.
S ohledem na dopad tohoto návrhu lze mít zároveň za to, že by k takové změně případně mělo dojít spíše prostřednictvím vládního návrhu zákona, jenž by komplexněji řešil dopad automatizovaného vedení správního řízení na různé typy správního řízení.
V této souvislosti lze rovněž upozornit, že lze navržené důvody výluky z provádění správního řízení či konkrétního správního úkonu v režimu automatizovaného vedení řízení považovat za velmi obecné. Jedním z důvodů je ochrana práv dotčených osob ve smyslu § 2 odst. 3 správního řádu Ochrana práv osob. Jich se činnost správního orgánu v jednotlivém případě dotýká. Jelikož však podstata správního řízení spočívá v rozhodování o právech a povinnostech dotčených osob, srovnání v § 9 správního řádu, platí, že správním rozhodnutím vždy dojde k autoritativnímu zásahu do práv a povinností některých dotčených osob. Z předloženého návrhu zákona ani jeho odůvodnění však není zřejmé, jakým způsobem má být předmětný důvod výluky z automatizovaného vedení řízení vykládán. Ochrana jakých subjektivních práv dotčených osob zakládá nárok na výluku z režimu automatizovaného vedení řízení.
Za obdobně neurčité lze přitom považovat rovněž další návrhem stanovené důvody, povahu projednávané věci a ochranu veřejného zájmu, kdy lze očekávat, že by přesnější vymezení těchto důvodů v konečném důsledku zajistila až judikatura správních soudů, přičemž v meziobdobí by panovala značná nejistota ohledně použitelnosti automatizovaného vedení řízení. Ve vztahu k demonstrativnímu výčtu konkrétnějších důvodů pro výluku z uvedeného režimu není zřejmé, zda ze skutečnosti, že automatizované vedení nemá být vedeno v řízení o opravném prostředku, plyne, že je automatizované vedení řízení vyloučeno rovněž v případech, kdy zvláštní zákon možnost podání řádného opravného prostředku nepřipouští. ***

==================================================
FILE: s130055_r2.txt

Date: 30. schůze, 13. února 2025
Speaker: Poslanec Petr Letocha

Poslanec Petr Letocha:: Vážený pane předsedající, děkuji za slovo. Já bych rád navrhl u tohoto bodu zkrácení lhůt mezi projednáváním ve výborech z 60 dnů na 30, tedy o 30 dnů. Děkuji.


==================================================
FILE: s130055_r4.txt

Date: 30. schůze, 13. února 2025
Speaker: Poslankyně Zuzana Ožanová

Poslankyně Zuzana Ožanová:: Děkuji, pane místopředsedo. Můžete smazat moji faktickou poznámku.
Navrhuji prodloužení lhůty o 30 dnů, případně o 20 dnů na projednávání tohoto tisku, protože nebyl tento tisk, vážení, projednáván dotčenými připomínkovými místy, měníte tam výrazně správní řád, měníte tam také zákon o přestupcích a je vhodné, aby se tento tisk projednal opravdu důkladně, takže proto navrhuju prodloužení lhůty buď o 30 dnů nebo o 20 dnů. Děkuji za pozornost.


==================================================
FILE: s130055_r6.txt

Date: 30. schůze, 13. února 2025
Speaker: Poslanec Tomáš Dubský

Poslanec Tomáš Dubský:: Pane předsedající, děkuji. Milé kolegyně, kolegové, já si dovolím alespoň částečně reagovat na otázky, které zde zazněly. Předně bych chtěl poděkovat jak panu zpravodaji, tak i diskutujícím za věcnou diskusi. My jsme se bavili u stolku, takže spousta věcí už nám tady zazněla.
Chtěl bych říct, že společenství obcí dnes již existuje. Jak jsem říkal ve své zprávě, zapojilo se už 470 obcí, máme 23 funkčních společenství obcí, takže my dnes neřešíme, jestli nám tento institut vzniká, ale jak ho doplnit, a tady bych asi chtěl použít taková dvě slova asi hlavně, a to je dobrovolnost a možnost. Není to žádná povinnost, se kterou bychom přicházeli, kterou bychom někomu nařizovali, která by byla nutná, ale je to dobrovolnost - když ty obce se na tom domluví, mohou společenství obcí využívat. Tam si myslím, že to nejvíc směřuje. Sám jsem starostou malé obce sedmnáctým rokem, takže vidím i spoustu výhod, které by z toho mohly plynout, hlavně odbornost a efektivita.
Ona tady spousta věcí zazněla a zazněla tady i spousta odpovědí. Mluvilo se tady o obecní policii. Nemám problém s tím, když oerpéčko má městskou policii, nabízí ji sousedním obcím, obce ji využívají. U nás to takto máme, ale jsou místa, kde to takto nejde, takže buďto ORP tu policii nenabízí těm obcím, anebo ty obce to chtějí vykonávat samy. Takže zase - nabízíme jim tu možnost, není to povinnost.
A pak je tedy ještě jedna důležitá připomínka k našemu projednávání, že vlastně my se snažíme reagovat na to, co už dneska z toho území dostáváme, takže není to ta forma, že jsme se ve Sněmovně na něčem dohodli, něco vymysleli a teď se, území, s tím nějak vypořádej, ale snažíme se jít přesně opačně. A proto jsem moc rád i za tu věcnou diskusi, jsem i rád za tu zprávu pana zpravodaje, protože to jsou přesně ty věci - on jako starosta ORP, já jako starosta malé obce, to je přesně, kde můžeme diskutovat, a možná že formou pozměňováků ba naopak ještě přijdeme na něco, co by nám mohlo pomoci.
Zazněly tady otázky na finance v případě výkonu státní správy od paní kolegyně, prostřednictvím pana předsedajícího, zaznělo tady opatrovnictví, které neřeší tato novela. Zdůrazňuji - neřeší, ale právě třeba v případě opatrovnictví, kdyby to vykonávalo společenství, tak příspěvek, který v tuto chvíli dostává obec, a třeba i naše malá obec, a třeba zrovna já bych opatrovnictví uvítal, protože nejsem tak kompetentní, abych tomu všemu rozuměl, a v případě, kdybych tam měl odborníka, tak by to pro mě bylo lepší, takže v tom případě ty finance by šly tomu společenství. Ale říkám to pouze jako věc, která se připravuje.
A pak tedy paní kolegyně zmiňovala peníze na výkony, které mohou přijít, tak tam to už zaznělo v té mé zprávě. Pouze mohou přijít a pouze formou státního rozpočtu, takže zrovna Poslanecká sněmovna by to musela schválit.
Tak koukám, jestli jsem ještě na něco nezapomněl. Chtěl jsem hodně, hodně mluvit o té obecní policii, chtěl jsem mluvit o tom, že vlastně to je zákon, který nám vzniká odspoda.
Ano, ještě připomínkování. Rezorty, které se k tomu měly vyjádřit, se k tomu vyjádřily, a tady já chci říct, že to připomínkování tady je přesně tak, jak by mělo být. Tady běží připomínkování odspoda od území, od obcí, a já si nemyslím, že by mohlo být ještě něco lepšího. Zrovna nedávno jsem toto prezentoval na konferenci Sdružení místních samospráv. Mohu vás ujistit, že k tomu byla řada připomínek, řadu z nich mám poznamenanou. Hodně se řeší rozsahy, jestli mají být hranice ORP, nebo nemají. Ale myslím si, že tohle jsou věci, ke kterým se dostaneme v rámci projednávání na výborech.
Takže já ještě jednou moc děkuji za diskusi, děkuji za věcné připomínky. Jsem samozřejmě k dispozici já nebo kdokoliv z předkladatelů a potom probereme věci v příslušných výborech. Děkuji.


==================================================
FILE: s130055_r8.txt

Date: 30. schůze, 13. února 2025
Speaker: Poslankyně Zuzana Ožanová

Poslankyně Zuzana Ožanová:: Děkuji, vážený pane místopředsedo. Já už jsem to avizovala při svém projevu. Dovolím si Sněmovnu požádat, aby tento tisk přikázala i ústavně-právnímu výboru. Já jenom řeknu - je tam správní řád, zákon o přestupcích, a to je ten důvod. Děkuji za pozornost a děkuji za podpoření.


==================================================
FILE: s130056_r1.txt

Date: 30. schůze, 13. února 2025
Speaker: Ministr kultury ČR Martin Baxa

Ministr kultury ČR Martin Baxa:: Děkuju za slovo, vážený pane místopředsedo. Milé kolegyně, milí kolegové, návrh zákona, který pan místopředseda celý zmínil, obsahuje konkrétně následující témata: novelu zákona o účetnictví, novelu zákona o auditorech, novelu zákona o dorovnávacích daních a je třeba říci, že se jedná o nutnost přijetí změn vyplývajících ze závazných předpisů mezinárodních organizací Evropské unie a OECD.
V novele zákona o účetnictví dochází k implementaci dalších fází zavádění povinnosti vyhotovit zprávu o udržitelnosti nebo konsolidovanou zprávu o udržitelnosti.
Za druhé, návrhem zákona také v souladu s evropskou směrnicí dochází ke zvýšení peněžních kritérií pro určení kategorie účetní jednotky přibližně o 25 procent v důsledku kumulované inflace od roku 2013 do roku 2022.
V rámci novely zákona o auditorech se stanovují požadavky související s ověřováním zpráv o udržitelnosti.
V rámci novely zákona o dorovnávacích daních je navrženo zakotvit pravidla vyplývající z materiálů OECD přijatých v průběhu roku 2023, které již nebylo možné výslovně promítnout přímo v zákoně o dorovnávacích daních.
Evropská komise neformálně ubezpečila členské státy, že tyto změny jsou v souladu s evropskou legislativou.
Za páté se upravuje česká dorovnávací daň tak, aby splňovala podmínky pro takzvanou kvalifikovanou vnitrostátní dorovnávací daň se statusem bezpečného přístavu. Tyto podmínky byly také přijaty až v průběhu roku 2023 a získáním tohoto statusu budou přinesena zjednodušení administrace dorovnávacích daní a současně snížení administrativní zátěže na straně poplatníků.
Za šesté, na základě probíhajících diskusí s ostatními státy, Finanční správou, daňovými poradci a dotčenými poplatníky se zpřesňují další ustanovení zákona. V souvislosti s přijetím návrhu se nepředpokládají nové dopady na státní rozpočet a ostatní veřejné rozpočty. Účinnost zákona je navrhována k 1. lednu 2026 s výjimkou změny zákona o dorovnávacích daních a změny ve velikostech účetních jednotek, které mají nabýt účinnosti dnem následujícím po dni vyhlášení.
Současně avizuji, že s ohledem na nutnost, aby zákon nabyl platnosti co nejdříve, zejména s ohledem na ustanovení, která nabývají účinnosti dnem následujícím po dni vyhlášení, navrhuji zkrácení lhůt mezi prvním a druhým čtením na 30 dnů. Děkuju.


==================================================
FILE: s130056_r3.txt

Date: 30. schůze, 13. února 2025
Speaker: Poslankyně Hana Naiclerová

Poslankyně Hana Naiclerová:: Děkuji za slovo, pane předsedající. Kolegyně, kolegové, já tedy ještě doplním pár stručných informací. Vláda předložila Sněmovně tento návrh 28. 8. 2024 a byl rozeslán poslancům dne 29. 8. 2024. Organizační výbor usnesením číslo 296 doporučil návrh zákona zařadit do návrhu pořadu schůze Poslanecké sněmovny a určil rozpočtový výbor jako výbor garanční a určil mě zpravodajkou.
Návrh zákona novelizuje zákon o účetnictví, zákon o auditorech a zákon o dorovnávacích daních. V zákoně o účetnictví dochází k rozšíření povinnosti vyhotovovat zprávy o udržitelnosti pro více účetních jednotek v souladu se směrnicí Evropské unie č. 2022/2464. Zavádí se pravidla pro obsah a formát této zprávy. V zákoně o auditorech se upravují pravidla pro ověřování zpráv o udržitelnosti auditorem. Novela zákona o dorovnávacích daních upřesňuje tento relativně nový zákon v souladu s vývojem na úrovni OECD, zejména v oblasti bezpečných přístavů, převoditelných daňových zvýhodnění, vnitrostátní dorovnávací daně a zjednodušení výpočtů pro nevýznamné entity. Cílem je, aby česká úprava dorovnávacích daní zůstala souladná s mezinárodními pravidly. Návrh nemá zásadní dopady na veřejné rozpočty, má však dopady na dotčené účetní jednotky a velké nadnárodní skupiny. Děkuji za pozornost.


==================================================
FILE: s130056_r5.txt

Date: 30. schůze, 13. února 2025
Speaker: Poslanec Jaromír Dědeček

Poslanec Jaromír Dědeček:: Děkuji za slovo, pane předsedající. Vážený pane ministře, vážené kolegyně, vážení kolegové, já bych chtěl podat krátkou zprávu za poslanecký klub ANO.
Ve své podstatě skutečně se jedná o transpozici evropských zákonů a ve své podstatě v zákonu o novele o dorovnávacích daních dojde ke změně zákona (č.) 563/1991 Sb., o účetnictví, zákona (č.) 93/2009 Sb., zákon o dorovnávacích daních pro velké nadnárodní skupiny a velké vnitrostátní skupiny, dále jen zákon o dorovnávacích daní. Společným cílem návrhu je zapracovat do právního řádu České republiky právní instituty, jejichž povinné zapracování pro Českou republiku vyplývá ze závazků vůči Evropské unii a mezinárodních dohod OECD. Ve své podstatě povinnost se vztahuje od roku 2024 na největší firmy, které jsou emitenty cenných papírů a jsou účastny na evropském obchodu s cennými papíry, a dále postupně to přechází z větších firem až na menší firmy.
A co se týče novely zákona o dorovnávacích daních, modelová pravidla z prosince roku 2024, která zakotvují společný postup členských států uskutečněný v rámci pro systém BEERS k minimálnímu efektivnímu zdanění velkých nadnárodních korporací. Děkuju.


==================================================
FILE: s130056_r7.txt

Date: 30. schůze, 13. února 2025
Speaker: Poslanec Jiří Havránek

Poslanec Jiří Havránek:: Mnohokrát děkuju. Krásný večer. Navážu na pana zastupujícího ministerského předkladatele Baxu. Prostřednictvím pana předsedajícího si dovoluji navrhnout v souladu s jednacím řádem zkrácení lhůty pro projednání návrhu zákona v garančním výboru o 30 dnů, jak jsem avizoval směrem k jednotlivým poslaneckým klubům, a budu moc rád, pokud toto zkrácení podpoříte. Díky.


==================================================
FILE: s130057_r1.txt

Date: 30. schůze, 13. února 2025
Speaker: Místopředseda vlády a ministr vnitra ČR Vít Rakušan

Místopředseda vlády a ministr vnitra ČR Vít Rakušan:: Děkuju za slovo. Hezký večer, dámy a pánové, dovolte mi přednést úvodní slovo k vládnímu návrhu zákona, kterým se mění zákon č. 361/2003 Sb., o služebním poměru příslušníků bezpečnostních sborů.


==================================================
FILE: s130057_r5.txt

Date: 30. schůze, 13. února 2025
Speaker: Poslanec Martin Major

Poslanec Martin Major:: Děkuji za důvěru. Vážený pane předsedající, vážený pane ministře, dámy a pánové, novela zákona č. 361/2003 Sb., o služebním poměru příslušníků bezpečnostních sborů, přináší komplexní modernizaci a zpřesnění právní úpravy, která se týká Policie České republiky, Hasičského záchranného sboru, Celní správy, Vězeňské služby, Generální inspekce bezpečnostních sborů, Bezpečnostní informační služby a Úřadu pro zahraniční styky a informace. K přijetí zákona došlo v roce 2003 a od té doby, přestože byl tento zákon několikrát novelizován, nedošlo k přijetí žádné komplexnější novely, která by aplikovala všechny legislativní změny a poznatky z praxe bezpečnostních sborů. Výsledkem je nepřehlednost, složitá aplikace a právní nejistota.
Finanční dopady navrhované změny nepředstavují dodatečné náklady pro státní rozpočet, veškeré úpravy budou realizovány v rámci stávajících rozpočtových prostředků bezpečnostních sborů. Návrh je plně v souladu s ústavním pořádkem České republiky a i s právem Evropské unie, zejména se směrnicemi týkajícími se pracovní doby, rovného zacházení a transparentnosti pracovních podmínek.
Závěrem doplním, že organizační výbor projednání návrhu doporučil 7. 11. a navrhl výbor pro bezpečnost jako výbor garanční. Děkuji vám, pěkný den.


==================================================
FILE: s130057_r6.txt

Date: 30. schůze, 13. února 2025
Speaker: Místopředseda PSP Jan Bartošek

Místopředseda PSP Jan Bartošek:: Já vám děkuji. Otevírám obecnou rozpravu.
Nejprve přečtu omluvy. Od 17 hodin ze zdravotních důvodů se omlouvá paní předsedkyně Markéta Pekarová Adamová, od 17 hodin z pracovních důvodů se omlouvá pan poslanec Pavel Kašník, od 18.30 z pracovních důvodů se omlouvá pan poslanec Martin Kolovratník, od 18 hodin z pracovních důvodů se omlouvá pan poslanec Pavel Žáček.
Kolegyně, kolegové, vzhledem k tomu, že je 18.57 - nebude-li vznesen rozpor s mým postupem - navrhuji, abychom nechali otevřenou rozpravu, protože udělit slovo na tři minuty - vzhledem k tomu, že předpokládám, že proslov bude delší - tak abych vás, pane poslanče (První přihlášený je poslanec Hendrych.), nepřerušoval. Navrhuji tedy to, že bych tento bod přerušil, následně bychom vyřadili zbytek bodů z této schůze a schůzi bychom zavřeli. Není-li dán rozpor s mým postupem, postupoval bych tedy tímto způsobem.
Tedy nejprve přerušuji tento bod.

Následně dám hlasovat o tom, abychom vyřadili následující dva body, tedy zbytek bodů z této schůze včetně rozjednaného bodu.
Zahajuji hlasování. Kdo je pro vyřazení těchto bodů z pořadu schůze? Ať zmáčkne tlačítko a zvedne ruku. Kdo je proti?
Do hlasování s pořadovým číslem 44 je přihlášeno 109 poslankyň a poslanců, pro 91, proti 3. Konstatuji, že s tímto návrhem byl vysloven souhlas.

Mohu tedy konstatovat, že jsme projednali stanovený pořad 130. schůze Poslanecké sněmovny, kterou tímto končím.
Kolegyně, kolegové, já vám děkuji a připomínám, že se zde sejdeme v pátek 14. února, kdy bude pokračovat v 9 hodin 129. schůze Poslanecké sněmovny. Já vám děkuji a přeji pěkný zbytek dnešního dne.

(Schůze skončila v 18.59 hodin.) ***
