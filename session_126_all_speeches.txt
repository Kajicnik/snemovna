FILE: s126001_r1.txt

Date: 26. schůze, 15. ledna 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Vážené paní poslankyně, vážení páni poslanci, vážení členové vlády, zahajuji 126. schůzi Poslanecké sněmovny a všechny vás zde srdečně vítám v novém roce.
Aby byla zaznamenána naše účast, tak nejprve, jak je tu zvykem, všechny odhlásím a požádám, abyste se všichni přihlásili svými identifikačními kartami. Také poprosím, abyste mi sdělili, kdo žádá o vydání karty náhradní. S číslem 39 bude jednat a hlasovat pan poslanec Kubíček.
Vážené kolegyně, kolegové, nyní poprosím, abychom minutou ticha uctili památku našeho zesnulého kolegy, poslance Milana Ferance. (Přítomní povstávají a drží minutu ticha.)
Tuto schůzi svolala paní předsedkyně Poslanecké sněmovny podle § 51 odst. 4 našeho jednacího řádu a na základě žádosti 64 poslanců. Pozvánka vám byla rozeslána v úterý 7. ledna tohoto roku, a sice elektronickou poštou.

Nyní přistoupíme k určení dvou ověřovatelů této schůze. Navrhuji, abychom určili paní poslankyni Miladu Voborskou a pana poslance Petra Vránu. Táži se, zda má někdo jiný návrh? Není tomu tak.
Zahajuji hlasování. Poprosím, kdo je pro tento návrh? Nechť zmáčkne tlačítko a případně zvedne ruku. Je to hlasování o ověřovatelích této schůze. Poprosím, je někdo proti?
Konstatuji, že jsme se ověřovateli... Hlasování číslo 1 (jsme) se účastnili v počtu 151 poslankyň a poslanců, pro hlasovalo 148, proti 0. Tedy jsme ověřovateli 126. schůze Poslanecké sněmovny určili paní poslankyni Miladu Voborskou a pana poslance Petra Vránu.

Dále sděluji, že do zahájení schůze požádali o omluvení své neúčasti na jednání tito poslanci a poslankyně: je to pan poslanec Pavel Bělobrádek, a sice do 12 hodin ze zdravotních důvodů, paní poslankyně Jana Berkovcová od 13 hodin z pracovních důvodů, Josef Bernard do 10 hodin ze zdravotních důvodů, Jiří Carbol z celého jednacího dne ze zdravotních důvodů, Oldřich Černý do 14 hodin ze zdravotních důvodů, Jaroslav Dvořák z celého jednacího dne ze zdravotních důvodů, Eva Fialová od 9.30 do 13 hodin z pracovních důvodů, Šimon Heller z celého jednacího dne z rodinných důvodů, Jiří Horák z celého jednacího dne ze zdravotních důvodů, David Kasal z celého jednacího dne ze zdravotních důvodů, Věra Kovářová z celého jednacího dne ze zdravotních důvodů, Jan Lacina do 10 hodin ze zdravotních důvodů, Lubomír Metnar z celého jednacího dne ze zdravotních důvodů, Eliška Olšáková z celého jednacího dne z rodinných důvodů, Pavla Pivoňka Vaňková z celého jednacího dne z pracovních důvodů, Karel Rais do 10.30 hodin ze zdravotních důvodů, Michael Rataj z celého jednacího dne z rodinných důvodů, Karel Smetana z celého jednacího dne z rodinných důvodů, Pavel Staněk z celého jednacího dne ze zdravotních důvodů, Robert Stržínek z celého jednacího dne z pracovních důvodů, Julius Špičák do 10.30 hodin z pracovních důvodů, Róbert Teleky z celého jednacího dne z rodinných důvodů, Ivo Vondrák z celého jednacího dne z rodinných důvodů.
Z členů vlády se omlouvá Martin Baxa, a sice do 9.30 hodin z pracovních důvodů, Mikuláš Bek z celého jednacího dne z pracovních důvodů, Petr Hladík z celého jednacího dne z pracovních důvodů, Petr Kulhánek od 11.45 hodin z pracovních důvodů, Martin Kupka z celého jednacího dne z důvodu zahraniční cesty, Jan Lipavský do 12.30 hodin z pracovních důvodů, Vít Rakušan od 16 hodin z pracovních důvodů, Vlastimil Válek do 11 hodin z pracovních důvodů a Marek Výborný do 10 hodin z pracovních důvodů. To jsou tedy prozatím došlé omluvy.
Nyní přistoupíme ke stanovení pořadu 126. schůze, jehož návrh je uveden na pozvánce. Připomínám, že podle § 54 odst. 7 zákona o jednacím řádu rozhodne Sněmovna pouze o pořadu uvedeném v žádosti. Nelze navrhnout žádnou změnu ani doplnění pořadu a rovněž tak nelze rozšiřovat schválený pořad.
Nyní přečtu, v jakém pořadí jsou přihlášky do bloku přednostních práv, v jakém pořadí časově dorazily, a sice s přednostním právem se nejprve hlásí pan předseda Marek Benda, Andrej Babiš, Alena Schillerová, Jakub Michálek, Tomio Okamura a Radim Fiala. Toto je pořadí. Nyní poprosím prvního přihlášeného, kterým je pan předseda... (Poslanec Benda signalizuje, že svůj návrh stahuje.) Stahuje, takže poprosím nyní pana předsedu Andreje Babiše, poté se připraví paní předsedkyně Alena Schillerová.
Připomínám, že jsme v bloku přednostních práv před hlasováním o návrhu pořadu schůze.
Prosím, máte slovo.
Ještě požádám kolegyně, kolegy, ať přenesou své hovory mimo mikrofon do předsálí.
Prosím.


==================================================
FILE: s126001_r2.txt

Date: 26. schůze, 15. ledna 2025
Speaker: Poslanec Andrej Babiš

Poslanec Andrej Babiš:: Takže dobré ráno, přeju všem pevné zdraví v novém roce.
Vážené poslankyně, vážení poslanci a hlavně vážení spoluobčané, dnes jsme se tady opět sešli, abychom jednali o zvýšení platů pro zcela neschopného premiéra Fialu a jeho stejně neschopnou vládu. Vůbec nechápu, kdo jim radí, a ještě mají dneska šanci tenhle nemravný návrh stáhnout, ale asi to nevypadá. Dnes je na pořadu třetí čtení novely zákona o platech ústavních činitelů, která je pro tuto vládu naprostou prioritou. Naprostá priorita, jejich platy. ***

==================================================
FILE: s126009_r2.txt

Date: 26. schůze, 15. ledna 2025
Speaker: Poslankyně Alena Schillerová

Poslankyně Alena Schillerová:: Děkuji za slovo, paní místopředsedkyně. Vážené dámy, vážení pánové, dovolte mi před dnešní schůzí, na které si koalice Petra Fialy hodlá zvýšit platy o 7 procent, upozornit na zásadní posun v kauze kampeličky pana předsedy vlády. Česká národní banka v pondělí této klubové instituci o 99 členech, mezi nimiž figuroval právě předseda ODS Petr Fiala, odebrala licenci z nejzávažnějšího možného důvodu. Tím důvodem bylo praní špinavých peněz. Všichni si pamatujeme, když novináři zjistili, že Petr Fiala své členství v této kampeličce spojené s vlastním vkladem 950 000 korun opakovaně zatajil ve svém majetkovém přiznání. Mnozí se tehdy ptali proč.
Určitou nápovědu poskytovali Fialovi společníci. Kampelička byla totiž místem vzájemné diskrétní spolupráce a střetávání hrstky lidí, mezi kterými nechyběl odsouzený vrah, nechvalně proslulí devadesátkoví tuneláři, bývalí politici ODS spojení s kauzou poslaneckých trafik nebo nechvalně známí fotbaloví bafuňáři vyšetřovaní z násilného zastrašování své obchodní konkurence. Věru skvělí společníci pro diverzifikaci rodinných úspor!
Všichni si také pamatujeme, že Petr Fiala získal za pět let úrok ve výši 256 korun, za pět let, kdy měl v kampeličce uložen téměř milion korun. Dvě stě padesát šest korun! Vpravdě skvělá vizitka ekonomické kompetence předsedy vlády, který zcela vážně hovoří o záchraně veřejných financí celé země.
Ale žerty stranou. Od pondělí známe odpověď. V kampeličce se podle České národní banky praly špinavé peníze. To už neomluvíte tím, že si popletený profesor nedokáže spočítat úrok. Kampelička je od pondělí gigantický problém celé ODS a celé vlády. Jde o organizovaný zločin, o skryté financování politické strany a kampaně Petra Fialy přes jeho institut Pravý břeh a think-tank New Direction, o 670 milionů korun vynesených z kampeličky v igelitkách, kdy část z nich měla jít na zbraně na Ukrajinu, ale hlavně jde o praní špinavých peněz. Víte, co znamená, dámy a pánové, praní špinavých peněz ve spojitosti s premiérem? Znamená to hrozbu pro celou zemi. A přestaňme se prosím tvářit, že Petr Fiala byl jen jedním z nespočtu drobných střádalů ve slovutné bankovní instituci. Devadesát devět družstevníků jsou tři třídy na gymnáziu, jeden vchod v panelovém domě. To není anonymní dav, to je úzké společenství, a já se proto ptám: Jak se vůbec ve stínu svého takto zapleteného premiéra opovažujete vyjít ven před Sněmovnu a říkat lidem něco o spravedlnosti, důvěře, poctivosti nebo právním státě? A jak se vůbec opovažujete tuto kauzu přehlížet a doufat, že vyšumí do ztracena? ***

==================================================
FILE: s126010_r1.txt

Date: 26. schůze, 15. ledna 2025
Speaker: Místopředseda PSP Karel Havlíček

Místopředseda PSP Karel Havlíček:: Děkuji, paní předsedkyně. Poprosím pana předsedu Michálka, který je přihlášen s přednostním právem. Po něm bude následovat s přednostním právem pan předseda Okamura. Máte slovo.


==================================================
FILE: s126010_r2.txt

Date: 26. schůze, 15. ledna 2025
Speaker: Poslanec Jakub Michálek

Poslanec Jakub Michálek:: Děkuju za slovo, vážený pane místopředsedo. Vážené kolegyně, vážení kolegové, milí občané, tak my jsme dneska po návratu z vánočních svátků zahájili naše jednání tím klasickým dlouhým projevem pana předsedy Babiše, který už tady přednáší opakovaně. Myslím, že už jsme ho tady slyšeli minimálně tak čtyřikrát, v podstatě ta samá struktura těch samých příběhů, které je potřeba stále připomínat, aby se lidem zadřely do hlavy. Zaznělo tady - to jsem si zapamatoval, protože jsem to poslouchal celou dobu - i něco o důvěře, že tedy hnutí ANO chce vracet důvěru v politiku. No, tak dneska jsem si otevřel noviny a přečetl jsem si, jak konkrétně vy jste vraceli tu důvěru, prostřednictvím předsedajícího, že váš předseda se nelegálně ucházel o dotace v době, kdy byl předsedou vlády. Současně chtěl brát dotace, ačkoliv to bylo zákonem zakázáno. Teď Nejvyšší správní soud dneska potvrdil, že to bylo nezákonné a že zemědělský fond, kde já jsem byl předsedou dozorčí rady, a proto jste na mě pořád útočili, prostřednictvím předsedajícího, tak rozhodoval správně, když shodil ty dotace pro Vodňanské kuře, aby si pan předseda vlády mohl ze státního zadotovat svůj podnik Vodňanské kuře na porcování kuřat, 26 miliard jste vysosali, předseda Babiš na zakázky a dotace, když byl ve vládě, tak jestli tohle má budovat důvěru, tak to opravdu nevím, kde žijeme. Si myslím, že člověk by se měl rozhodnout, jestli buď bude politik, anebo jestli bude brát dotace a zakázky.
Pojďme se vrátit k tématu dnešního jednání. Dneska tady máme v podstatě každoroční divadlo, které se týká platů politiků, a myslím si, že bychom si měli říct, jak je to ve skutečnosti.
Mě velmi zaujalo, že včera jednal rozpočtový výbor, který hlasoval mimo jiné o návrhu pana ministra Jurečky. Já jsem si vyžádal informace z výboru, jak to dopadlo. Tam pan Jurečka vlastně zrecykloval návrh Pirátů na to, aby politici, kteří jsou v regionech... kteří jsou na kraji a současně starosta, že třeba má funkci uvolněného předsedy výboru a k tomu starosty, takže má vlastně dva celé platy, čili pracuje na dva úvazky a dostává platy dohromady přes 200 000 měsíčně. No a mě tam překvapilo, že právě kolegové z hnutí ANO, které říkalo, že je protikorupční hnutí a jak bude bojovat proti kumulaci funkcí a kumulaci platů, tak přesně to bylo vidět, jak to hlasování funguje v praxi, že se spojili s ODS a společně rukou společnou a nerozdílnou tam odhlasovali, že právě ti politici, ti regionální zlatokopové a zlatokopky, co mají přes 200 000 měsíčně tím, že hromadí funkce, berou víc než ministři, tak že se jim to nebude krátit, zatímco všem poslancům, kteří jsou tady v Poslanecké sněmovně, tak těm se to má krátit, ta druhá, další funkce na 40 procent. Jenom až budete příště zuřivě tady vystupovat a obhajovat a zaklínat se důvěrou občanů, vzpomeňte si na to, jak vaši lidi zvedali ruce včera na výboru a jak dneska budete hlasovat a jak se budete zodpovídat z toho, jak to bude s hromaděním platů a jak to bude taky s náhradami.
Takže pojďme si říct na rovinu, že to dnešní politické divadlo zkrátka spočívá v tom, že politici chtějí čas od času, když je krize, vypadat před veřejností dobře, tak si zmrazí platy a potom horko těžko řeší a neví si rady, co dělat s tím, když se ty platy rozmrazují a je tam skokový nárůst.
Já jsem rád, že se aspoň podařilo prosadit ten nápad Pirátů, který potom převzal pan ministr Jurečka, že zastropujeme roční nárůst tak, aby lidi neštvalo, že politikům, když se zvyšují platy podle situace v ekonomice, že kvůli tomu rozmrazování najednou vyskočí o rekordní částky.
Je taky potřeba říct na rovinu, že ačkoliv se kolem těch platů dělá obrovský humbuk, tak v kuloárech potom ti samí lidi, kteří tady zuřivě tleskají návrhům vystupování proti zvyšování platů politiků, tak naopak doufají, že se to nějakým způsobem vyřeší tak, aby platy rostly, takže to je pravda, kterou je potřeba si připomenout.
Ale velkým obloukem se zapomíná na to, kde jsou reálné problémy v platech politiků, kde by měla nastat ta skutečná změna, protože to rozhořčení občanů není jenom produkt negativní kampaně, ale má i reálný základ a tím reálným základem skutečně jsou nepřiměřené výše některých příjmů politiků, které se nahromadily za tu dobu, co se navyšují platy automatem, protože automatem podle ekonomiky se nezvyšují jenom platy, ale zvyšují se tak i náhrady. Určitě lidi dobře vědí, že politici právě skrývají část. Tenhleten systém je vytvořený tak, aby se skrývala část těch reálných příjmů do náhrad, takže ty náhrady na dopravu jsou dneska úplně ustřelené: 57 000 měsíčně za dojíždění z Ostravy, 57 000 měsíčně, to je víc než průměrná mzda v České republice, tak 57 000 měsíčně se vyplácí politikům z Ostravy. Někteří dokonce si kvůli tomu posouvají kandidaturu a kanceláře a takovéhle věci, takže z toho... z těch náhrad se stal opravdu - to vyskočilo v důsledku toho, jak rostla platová základna - tak se z toho stal opravdu nepřiměřený krmelec a je jasné, že lidi to štve, protože když si spočítáme, že celoroční neomezená jízdenka do první třídy stojí 40 000 korun, a když si spočítáme, že benzin stojí stejně jako v roce 2012, čili 36 korun za litr, stejná cena benzinu, ale náhrady vyskočily za tu dobu o 24 000 měsíčně, takže politici utrácejí za benzin stejně peněz, ale jejich náhrady na dopravu vyskočily o 24 000 měsíčně - z 33 na 57 000, to je plus 70 procent - zatímco ceny benzinu byly úplně stejné. Nedává to opravdu žádný smysl, a to se mluvilo o poslancích.
Ale máme tady ještě senátory, kteří mají úplně stejné náhrady na dopravu. Pokud tedy senátor jednou měsíčně cestuje z Moravskoslezského kraje do Prahy, aby tady byl ty dva dny na zasedání Senátu, možná jeden výbor k tomu, no tak to zase dostane 57 000 měsíčně za to, že udělá jednu cestu tam a zpátky. Tak to já považuju za zcela neobhajitelné a opravdu takovéhle případy zlatokopectví bychom měli zrušit.
Částečně to navrhuje můj pozměňovací návrh, ten snižuje právě náhrady na dopravu o nějakých pětadvacet procent a vlastně ve výsledku je to jediný návrh, který směřuje k tomu, aby se snížily příjmy politiků. ***

==================================================
FILE: s126011_r2.txt

Date: 26. schůze, 15. ledna 2025
Speaker: Poslanec Tomio Okamura

Poslanec Tomio Okamura:: Vážené dámy a pánové, už potřetí se scházíme na mimořádné schůzi a budeme řešit vládní návrh na zvýšení platů politikům. Hnutí SPD je zásadně proti zvyšování platů politiků. Odmítáme toto nemravné, bezdůvodné a skokové zvyšování platů v době, kdy většině českých pracujících občanů reálné příjmy dlouhodobě klesají. Jde o další projev naprosté drzosti a arogance Fialovy vlády a její odtrženosti od reality.
Hned v úvodu připomenu, že jsme se jako SPD pokusili toto nemravné zvýšení platů politickým představitelům zastavit, podal jsem proto pozměňovací návrh, o kterém se bude hlasovat, kde navrhuji zamrazení platů politiků do konce roku 2029, tedy až do konce příštího volebního období.
Dále jsem ve druhém čtení, jak víte, navrhl plénu Sněmovny vrácení zákona garančnímu výboru a jeho nové projednání. To bohužel vládní většina odmítla. Byla to vhodná příležitost pro vládní politiky, aby projevili pochopení pro těžkou situaci mnoha domácností, jednotlivců i firem v České republice a zabránili zvýšení svých platů jak dnes, tak i pro další volební období.
Zvýšení odměn pro politiky v čase, kdy se lidem stále nedaří dobře, naopak rostou ceny služeb a energií, je opravdu nemravné. Aktuální čísla Českého statistického úřadu říkají, že růst spotřebitelských cen v prosinci meziročně zrychlil na 3 procenta. Vláda argumentuje, že třeba od letošního ledna se zvýší důchody, pravda je ale ve skutečnosti jinde a je to další nemravnost a ostuda vlády. Podle oficiálních dat se základní část důchodu zvýší o 260 korun, ze 4 400 na 4 660 korun, procentní část důchodu se zvýší o 0,6 procenta, průměrný starobní důchod se tedy zvýší o 358 korun. To znamená, že důchod se zvýší o necelých 1,7 procenta, takže když započítáme inflaci, reálný příjem důchodců stále o zhruba 1,5 procenta klesne i po údajném navýšení. Naopak politikům se na základě vládního návrhu reálný příjem i přes rostoucí inflaci reálně zvýší.
Já se ptám, jak a čím si politici zasloužili, aby jim reálné příjmy rostly, zatímco chudí, bezmocní a staří chudnou kvůli Fialově vládě víc a víc? Průměrný starobní důchod v roce 2025 překročí hranici 21 000 korun, jenže třeba průměrný důchod u žen je o víc jak 2 000 korun nižší. Podle předloňské statistiky měly ženy dokonce o 2 500 méně v průměru než muži. Teď se podívejme na životní náklady. Průměrný nájem v Praze vyrostl ve druhém čtvrtletí roku 2024 na 367 korun za metr čtvereční. To odpovídá u 60metrového bytu měsíčnímu nájmu ve výši 22 020 korun, i úplný analfabet tak ví a vidí, že jestliže jen bydlení stojí víc, než je průměrný důchod, pak má zcela evidentně obrovská část důchodců velký problém. Pochopitelně to jsou hlavně lidé, kteří přišli o partnera a žijí sami, a protože ženy se dožívají vyššího věku, mají největší problém naše babičky a maminky, a to, jak jsem zmínil, mají navíc nižší důchody než muži, a samozřejmě velká část nedosáhne ani na ten průměr.
No a jak rostou platy politiků? Od roku 2014 se jim k dnešku plat téměř zdvojnásobí. Premiérovi a šéfům parlamentu vyskočí plat ze 150 000 v roce 2014 na 294 000 korun. Jak jsem již říkal v předchozích projevech, v jiných zemích - v zemích, které jsou úspěšnější a bohatší než Česká republika - nemají poslanci, senátoři či kongresmani tu drzost si více jak desítku let zvyšovat platy. ***

==================================================
FILE: s126017_r2.txt

Date: 26. schůze, 15. ledna 2025
Speaker: Poslanec Aleš Dufek

Poslanec Aleš Dufek:: Dobrý den, dámy a pánové. Já bych si dovolil říct... Protože mě trošku zaskočilo, protože jsem si myslel, že ještě jedno přednostní právo bude, tak já bych si tedy, ať trošku důstojně provedeme, to hlasování, dovolil vzít přestávku čtyři minuty na poradu našeho zastupitelského klubu KDU-ČSL, abychom se nějak důstojně potkali, protože jsem nečekal, že to bude... že pan předseda je poslední.


==================================================
FILE: s126017_r3.txt

Date: 26. schůze, 15. ledna 2025
Speaker: Místopředseda PSP Karel Havlíček

Místopředseda PSP Karel Havlíček:: Ano, děkuji. Mezitím přečtu omluvy a hned vyhlásím přestávku.
Omlouvá se paní poslankyně Balaštíková celý jednací den z pracovních důvodů, omlouvá se pan poslanec Kohajda celý jednací den z osobních důvodů a pan ministr Dvořák celý jednací den z pracovních důvodů.
Jenom ještě informuji, že s náhradní kartou číslo 40 hlasuje paní předsedkyně Markéta Pekarová Adamová.
V tuto chvíli vyhlašuju přestávku na čtyři minuty.
(Jednání přerušeno v 11.47 hodin.) ***

==================================================
FILE: s126018_r1.txt

Date: 26. schůze, 15. ledna 2025
Speaker: Místopředseda PSP Karel Havlíček

Místopředseda PSP Karel Havlíček:: Tak máme 11.51. (Ministr Rakušan a ministr Vlček ukazují předsedajícímu své náhradní karty.)
Ano, píši si, 43.
Ještě jenom poznamenám, že omluvu ruší pan poslanec Hayato Okamura.
S náhradní kartou číslo 42 bude hlasovat pan vicepremiér Rakušan, s náhradní kartou číslo 43 pan ministr Vlček.
Ještě jednou jsem přivolal všechny kolegy, kolegyně. (Odmlka.) Vidím, že sál už je zaplněn.

Jenom připomínám, že budeme hlasovat o celém návrhu pořadu 126. schůze Poslanecké sněmovny tak, jak byl písemně předložen. Zaslechl jsem - pokud jsem dobře slyšel - odhlášení, takže poprosím, abyste se přihlásili.
Zahajuji hlasování. Táži se, kdo je pro? Kdo je proti?
Hlasování číslo 2, přihlášeno bylo 167, pro bylo 87, proti bylo 79. Přijato.

Konstatuji tedy, že pořad schůze byl schválen.
Končím 126. schůzi (?). Nyní přistoupíme k jedinému bodu pořadu, kterým je

==================================================
FILE: s126018_r2.txt

Date: 26. schůze, 15. ledna 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Děkuji, vážený pane místopředsedo. Vážené poslankyně, vážení poslanci, veřejnosti, já si dovolím stručně uvést ještě i tento vládní návrh zákona, této novely, byť jsem ho komentoval v prvním, druhém čtení, tak ale myslím si, že ta rekapitulace i po vystoupeních těch, kteří vystupovali před schválením programu této mimořádné schůze, kteří ve svých přednostních právech se také vyjadřovali k této problematice, tak si dovolím znovu i pro veřejnost zrekapitulovat některé věci a uvést na pravou míru konkrétní fakta.
Vracím se znovu k tomu, že stanovování platů představitelů veřejné moci, státních zástupců a soudců bylo opakovaným tématem v minulosti. My jsme se snažili najít takový konsenzus napříč celým politickým spektrem, abychom jednou provždy nastavili jasný, předvídatelný, transparentní mechanismus... (Odmlka pro hluk v sále.)


==================================================
FILE: s126019_r1.txt

Date: 26. schůze, 15. ledna 2025
Speaker: Místopředseda PSP Aleš Juchelka

Místopředseda PSP Aleš Juchelka:: Taky děkuji. Dobrý den, kolegyně, kolegové, my jsme se vystřídali při řízení schůze.
V tuto chvíli se nacházíme ve třetím čtení tady tohoto zákona před otevřením rozpravy. Děkuji panu ministrovi za jeho úvodní slovo.
V tuto chvíli otevírám rozpravu, do které se jako první přihlásil pan poslanec Miloš Nový. Vážený pane poslanče, prosím, máte slovo.


==================================================
FILE: s126019_r2.txt

Date: 26. schůze, 15. ledna 2025
Speaker: Poslanec Miloš Nový

Poslanec Miloš Nový:: Děkuji za slovo. Vážený pane předsedající, vážené poslankyně, vážení poslanci, máme za sebou první a druhé čtení zákona o platu a dalších náležitostech spojených s výkonem funkce představitelů státní moci a některých státních orgánů a soudců a poslanců Evropského parlamentu.
Vím, že po druhém čtení, na kterém zazněla celá řada doplňujících pozměňovacích návrhů, proběhla v rámci jednotlivých poslaneckých klubů řada velmi intenzivních debat, na kterých byla diskutována mnohá pro a mnohá proti. V této souvislosti mi dovolte, abych vás ještě jednou požádal o podporu mého pozměňovacího návrhu, který do projednávané zákonné normy zavádí institut dluhové brzdy.
Jak už jsem uvedl ve svém předchozím projevu, zákon o platech v sobě nese značnou symboliku vztahu mezi politiky na jedné straně a veřejností na straně druhé. Z mnohaleté reakce české veřejnosti jednoznačně vyplývá, že naši občané velmi pozorně a citlivě vnímají veškeré změny týkající se zejména růstu platové základny politiků. Nalijme si čistého vína a přiznejme si, že česká veřejnost tyto změny hodnotí negativně bez ohledu na to, že vyplývají z (v) minulosti schváleného platového automatu. ***

==================================================
FILE: s126020_r2.txt

Date: 26. schůze, 15. ledna 2025
Speaker: Poslankyně Alena Schillerová

Poslankyně Alena Schillerová:: Děkuji, pane místopředsedo. Vážené dámy, vážení pánové, dovolte mi, abych se na vás dnes obrátila nejen jako na poslance a členy vlády, ale také jako na profesionály ve svých občanských povoláních. Všichni přece nějaká máme nebo jsme je měli, a každý z nás by proto měl velmi dobře vědět, za jakých okolností se sluší a za jakých okolností nikoliv říct si o zvýšení platu. Vhodnými okolnostmi může být třeba výrazné zlepšení našeho výkonu, pokud jsme například zvládli náročné úkoly a výrazně přispěli k úspěchu organizace. Mohou to být ale také nové povinnosti, povýšení nebo srovnání s trhem, ze kterého jsme dovodili, že naší organizaci se i díky nám vede výrazně lépe než konkurenci. Správným okamžikem je také ten, kdy je firma v úspěšné finanční situaci. Sečteno a podtrženo, chce to buď správný čas, nebo silné argumenty, proč si přidání zasloužíme.
Poslanci vládní čtyřkoalice si ale dnes hodlají přiklepnout citelné zvýšení svých výplat i výplat svých ministrů a premiéra v situaci, která je úplně opačná. Vždyť jaké jsou výsledky Fialova kabinetu a do jaké kondice dostal po více než třech letech jím spravovanou Českou republiku? Výsledky hovoří jasně: vláda je neúspěšná. Vláda je neúspěšná a kvůli tomu se nedaří jí ani naší zemi. Nedaří se nám ve srovnání se zahraničím, nedaří se českým občanům, tuzemským firmám a rozhodně se nedaří nic z toho, co si vláda předsevzala jako svoje priority.
Podívejme se na HDP. Česku se nepodařilo nastartovat pocovidový růst, jsme téměř nejhorší v Evropě. Podle posledních statistických čísel vyrostla průměrná evropská země oproti období před covidem okolo 4 procent, ale třeba takové Chorvatsko dokonce 18 procent, Polsko 13 procent, Slovensko 6 (procent), zatímco Česká republika vedená kabinetem Petra Fialy o pouhé 1 procento. ***

==================================================
FILE: s126021_r2.txt

Date: 26. schůze, 15. ledna 2025
Speaker: Poslanec Radim Fiala

Poslanec Radim Fiala:: Děkuji za slovo, vážené kolegyně, kolegové, dovolte mi pár slov ke zvyšování platů politiků. Nevím, jestli to víte, ale ti čeští politici patří v Evropě k těm lépe placeným.
Češi vstupovali do loňského i letošního roku s vidinou jistoty, že v nich odvedou do státní kasy stále více peněz a více peněz než v letech předchozích, a to kvůli tomu, že jim tato vláda postupně zvýšila, jak zaměstnancům, tak i živnostníkům, postupně, ale docela skokově všechny myslitelné a existující daně a povinné pojistné odvody. Dokonce mám pocit, že kdyby šlo nějaké daně ještě vymyslet, tak že by je ráda vymyslela. Mnozí lidé se proto oprávněně obávají chudoby a snížení životní úrovně, pokud je to už nepostihlo.
Politici tyto obavy dlouhodobě mít nemusí a to si, kolegové, uvědomme. Uvědomme si symbolickou hodnotu dopadu této skutečnosti na vnímání politické třídy a politiků ve veřejnosti. Já si myslím, že to je ta nejdůležitější věc, o které dnes mluvíme. Z mezinárodního srovnání dokonce vyplývá, že v Evropské unii patří čeští zákonodárci k těm významně lépe placeným. Plat politiků se vypočítává ze základny, kterou určuje zákon. Tato základna pro rok 2024 začíná na částce 94 775 korun a jednotlivé platy se potom zvyšují příslušnými koeficienty. Koeficienty se zvyšují v návaznosti na působení ve výborech, komisích nebo různými předsednickými funkcemi. Koeficient u předsedkyně Poslanecké sněmovny činí například 1,82. Výraznější navýšení je u členů vlády.
Nejsou to ale jediné peníze, které vrcholní politici každý měsíc inkasují. Další složkou jsou paušální náhrady spojené s výkonem funkce, například na reprezentaci, dopravu, na odborné práce a na administrativní práce. U premiéra například tato víceúčelová náhrada činí 35 000 korun měsíčně. Předsedové obou komor parlamentu mají nárok na tuto náhradu ve výši 55 000 korun měsíčně. Reálně nejde o nic jiného než o další součást platu.
Už dlouho neplatí, že oproti ostatním evropským kolegům jsou čeští politici nějací chudí příbuzní. Navíc u českých politiků na rozdíl od jiných státních úředníků nebo zaměstnanců neexistují žádné mechanismy sankcí za neplnění povinností. Politik vždy dostane plat v plné, stoprocentní výši.
V loňském roce španělská analytická společnost El Orden Mundial provedla srovnání platů předsedů vlád evropské sedmadvacítky. Vztaženo k průměrné mzdě v dané zemi byl plat českého premiéra osmý nejvyšší. Menší - a mnohdy výrazně - rozdíl mezi svým platem a průměrnou mzdou mají například premiéři Belgie, Francie, všech skandinávských zemí, Lucemburska nebo Itálie a Španělska. ***

==================================================
FILE: s126022_r2.txt

Date: 26. schůze, 15. ledna 2025
Speaker: Poslanec Jaroslav Foldyna

Poslanec Jaroslav Foldyna:: Moc děkuji za slovo. Já bych chtěl mluvit ke svým kolegům tady. Zdá se, že jsme utrženi od reality, že kluby ODS, TOP 09, STAN a Piráti, kteří donedávna s nimi seděli na společném bidýlku, jsou utrženi od reality. Vy tady chcete přidávat platy politikům, nám. Máme málo, máte málo? Tak se zeptejte lidí, kolik berou.
Mně píše pán, že pracuje na čističce odpadních vod a po deseti letech práce má 25 000 čistého, že náklady na bydlení ho v okresním městě stojí 15 000 korun. ***

==================================================
FILE: s126023_r2.txt

Date: 26. schůze, 15. ledna 2025
Speaker: Poslanec Patrik Nacher

Poslanec Patrik Nacher:: Děkuji, pane místopředsedo. Tak, dámy a pánové, já nemám nic... - ne, já jsem chtěl mluvit - tentokrát nemám nic napsané, nebudu tady číst žádný projev nebo příspěvek, spíše budu improvizovat a shrnu celou tu debatu k tomuhle tomuhletomu tématu.
Já se o tomto tématu, to znamená novela zákona o platu představitelů státní moci... Dost často jsem k tomu pozván do televizních debat, kde vždycky proti mně stojí nebo sedí někdo z koalice a ty argumenty se v zásadě opakují, nicméně mi koaliční kolegové doposud nebyli schopni odpovědět na úplně banální otázku, která nás vlastně přivedla k tomu, proč to tady projednáváme 15. ledna. Ta otázka zní, když Ústavní soud o tomto rozhodl v květnu loňského roku, proč to vláda poslala do Sněmovny až v listopadu? To je úplně zásadní, základní věc. Můžeme si to teďka krásně tady rozebrat.
Za prvé - já si rovnou odpovím, protože tu odpověď jsem doposud nedostal - je to proto, protože v září byly krajské a senátní volby a vy jste nechtěli ten výsledek ohrozit debatou o citlivé věci týkající se platů politiků. Tomu rozumím, tomu rozumím politicky, nebudu říkat, že ne, ale tak by bylo dobré aspoň to říct. Dneska mě váš kolega poslanec Kučera v televizi sděloval, že to je proto, že my údajně obstruujeme, takže by se to sem nedostalo na řadu, což mně přijde jako argument velmi vtipný, protože i ta dnešní schůze, pokud vím, je mimořádná, takže stejně tak jste mohli tu mimořádnou schůzi svolat klidně třeba na ten červenec nebo srpen, mohli jsme tady být o prázdninách, voliči by nám zatleskali, že nemáme parlamentní prázdniny, ale že se tady scházíme, abychom tady hovořili a jednali o svých platech a mohli jsme to krásně stihnout. Takže to je ten první moment, který vám vyčítám, že to trvalo hrozně dlouho a potom je tlak na nás, abychom to urychlili, jestli budeme hlasovat dneska, nebo v pátek. Já jsem připraven hlasovat dneska, já s tím problém nemám, ale jestli nakonec budeme hlasovat v pátek, protože jsou tam ještě přihlášení další kolegové, tak jestli to bude ve středu, nebo v pátek, je jedno, ale jestli to tady bylo v listopadu, anebo to tady mohlo být klidně v červenci, to už je velký rozdíl, takže tohleto je jedna za mě zásadní poznámka, že vy vždycky ty věci necháte vyexpirovat, abych tak řekl, a potom to tady doháníte a v zásadě za každým vystoupením někoho z opozice už vidíte obstrukci. To už je trochu taková obsese.
Ta druhá poznámka je, že se mi nelíbí - a to také je vaše chyba, nezlobte se na mě, říkám to tady slušně, rázně a evidentně si to můžete ověřit - i ten způsob, jakým se to navrhuje a navrhovalo od začátku, kde jednak pokud jde o výši toho pohybu nahoru, tak pokud jde o to zdůvodnění. To je přece věc, kterou vy máte ve svých rukách a kterou jste od začátku... která se vám vymkla z těch rukou, protože vy jste na začátku přece argumentovali tím, že my si vlastně musíme tady zvyšovat ty platy a rozmrazovat to z toho důvodu, že to chce po nás Ústavní soud, ale to Ústavní soud po nás nechce, a dokonce vystoupili právníci i někteří ústavní soudci, kteří řekli, že oni mluvili jenom o těch svých platech, o platech soudců a státních zástupců. To znamená, že ten argument je nepravdivý, a tím pádem najednou kontaminujete celou tu debatu, že vymlouvajíce se na rozhodnutí Ústavního soudu něco musíme udělat, ale ono to není pravda.
To tady říkám jako člověk, který s tím nesouhlasí, s tím rozhodnutím Ústavního soudu. Tady obsahově nejsme ve sporu, protože já si myslím, že by vývoj platů ústavních činitelů měl být stejný, u politiků i u těch právních pozic soudců, státních zástupců. To je takový ten termín, který tady teďka se často používá, že všichni dýcháme ten stejný vzduch, jsme v stejném prostředí a podobně, to je pravda, takže já s tím rozhodnutím Ústavního soudu a s tím vymezováním státních zástupců a soudců úplně mimo tu společnost, že se jich nemá dotýkat ten vývoj, tak já s tím nesouhlasím, ale respektuju rozhodnutí Ústavního soudu.
To znamená, to je ten moment, který já vám vyčítám, že vy jste se na to falešně vymlouvali a pravda to nebyla.
Ten třetí moment je ta výše, že prostě to - i o čem dneska vlastně budeme hlasovat, pokud k tomu dojde - je... Vy to taháte jako králíci z klobouku. První návrh byl 14 procent, vy jste to dokonce měli už i od Ministerstva financí, tam to v rozpočtu už bylo připraveno. Potom ta zpětná vazba ze strany opozice, médií, veřejnosti, nevím, možná i vašich voličů, já nevím, vás přivedla k tomu, že to nebude 14, bude to 6,95 nebo kolik to je. Teď je tady pozměňovací návrh pana ministra, který to zastropovává na 5 procentech, to znamená, že to se soustavně mění, jinými slovy, nemůže platit argument, že to máte perfektně promyšlené, protože kdybyste to měli promyšlené, tak máte jeden návrh a neměníte ho každých čtrnáct dní na základě zpětné vazby a reakce zvenku.
Takže to jsou ty důvody, které mě vedou k tomu, že ten váš přístup v tomhletom se mi nelíbí. Podle mě jediný možný čistokrevný přístup by byl - a měl být - že byste vzali to rozhodnutí Ústavního soudu, udělali byste tady krátkou změnu, jenom to, co ten Ústavní soud po nás chce, ať už si o tom myslíme cokoliv - a tady myslím, že jsme ve shodě - udělali jenom tu změnu, která se týká soudců a státních zástupců, udělali bychom to tady rychle na mimořádné schůzi. Dnešní schůze je také mimořádná, klidně to mohlo být v létě, mohlo být už dávno hotovo a my jsme to vůbec nemuseli tady řešit dokonce v devadesátce. My jsme tady tím vůbec nemuseli procházet, abyste věděli, že v momentě, kdy vy to rozkošatíte a dáte tam najednou ty platy politiků, o kterých ale ten Ústavní soud nehovořil, tak že jste přece věděli z té zpětné vazby, že my na to budeme mít jiný názor, bude se to natahovat, bude kolem toho politikum. Je to politikum, vždycky to bylo. První zamrazení platů navrhl Miroslav Kalousek a vždycky to byla nějaká reakce na nějakou ekonomickou situaci v té zemi. To není nějaký objev hnutí ANO, jak by tady někdo mohl vyvolávat dojem.
Mně obecně vadí, že se bavíme o platech. Taky tady se budu opakovat, že bych to rád dal na nějakou veličinu. Já vždycky říkám, že by to mělo být spojeno s HDP, když roste, tak rostou platy politiků, když klesne, což se stalo, tak i dokonce klesají, mohou klesat platy politiků, to by mně přišlo fér, protože my tady tím svým rozhodováním - i třeba v daňové politice - nepřímo ovlivňujeme někdy - i přímo - růst HDP.
Často tady u toho padá slovo populismus. Já vám řeknu, co já považuju za populismus. Populismus u mě je, když někdo nemá konzistentní názory a mění je tak, aby mu to v té chvíli vyhovovalo a zalíbil se. V tomhletom já za populistické návrhy vidím návrhy od kolegů z Pirátské strany, kteří když byli ve vládě, tak to neřešili a nevadilo jim to, a když jsou v opozici, tak najednou tady začnou sledovat v zásadě, kdo má jaké náhrady, jak se to vypočítává, dokonce teďka i kdo jak tady parkuje, neparkuje. ***

==================================================
FILE: s126024_r2.txt

Date: 26. schůze, 15. ledna 2025
Speaker: Poslanec Vít Vomáčka

Poslanec Vít Vomáčka:: Děkuju za slovo, vážený pane předsedající. Vážená paní ministryně, vážený pane ministře, dámy a pánové, já jsem chtěl poděkovat, prostřednictvím předsedajícího, kolegovi Nacherovi za to, že poprvé od 9 hodin nazval přesně tu novelu zákona, kterou tady projednáváme. Do této doby jsme neustále jenom slyšeli: platy politiků, platy politiků, ale právě v této novele zákonu o platu představitelů státní moci jsou například státní zástupci, jestli se nepletu, těch je zhruba 1 300, jsou tam soudci a další stovky zaměstnanců - nejsem chodící kalkulačka, jsem zootechnik - a od rána se bavíme o 281, svým způsobem, politicích, takže říkám, nejsem kalkulačka chodící, ale vychází mi, že se bavíme o zhruba 6 procentech právě představitelů státní moci.
Nyní trošku odlehčím tuto diskusi. Je naprosto jasné, že tady jsou přívrženci nebo poslanci, kteří budou hlasovat pro, a budou tady poslanci, kteří budou hlasovat proti. Pakliže nebudeme pokrytci, tak ti, kteří budou hlasovat proti, by se platu nějakým způsobem - a jedno, jakým způsobem - měli zříct. Nebo si to nechají od jiných poslanců schválit a pokrytecky budou mít vyšší platy, strčí si je do kapsy a řeknou si: Oni za nás udělali špinavou práci? Je to otázka do pléna. Pakliže vy odpůrci - nebo my odpůrci, samozřejmě je to věc každého, jak budeme hlasovat - peníze na své účty dostanete, ty peníze si vezmete, nebo se jich nějakým způsobem zřeknete? Pakliže se jich nezřeknete, tak je to pokrytectví. Děkuju.


==================================================
FILE: s126024_r4.txt

Date: 26. schůze, 15. ledna 2025
Speaker: Poslanec Jan Kuchař

Poslanec Jan Kuchař:: Děkuji za slovo, pane předsedající. Já nebudu moc dlouhý, budu reagovat na většinu předřečníků před sebou.
U paní Schillerové, vaším prostřednictvím, zaznělo, že jak na to mají nahlížet ti, kteří vykonávají občanské povolání, a že my všichni jsme ho měli nebo ho máme. Tady bych se trošku zastavil, protože my projednáváme novelu o platu představitelů státní moci, což... Kolega řekl, že teď momentálně se bavíme o poslancích a senátorech, zhruba o 6 procentech, ale v těch 6 procentech zůstala i ta občanská povolání, takže celkem by mě zajímalo, jakým způsobem se vypořádáme s řediteli třeba krajských společností, jak se vypořádáme s řediteli státem založených společností, kteří mezi námi sedí, jestli náhodou to taky není kumulace, když se odsud vracím jako ředitel nemocnice nebo ředitel divadla, ředitel školy, ať se vracím ze Senátu nebo odsud, jestli náhodou se nemáme bavit i o tomhle, protože my tady teď momentálně šikanujeme jenom politiky, že starosta jde zároveň dělat krajského radního, ale vůbec se nebavíme o tom, že ten starosta je ředitelem třeba státního podniku a stát ho platí a my nekrátíme vůbec nic.
Možná by tady mělo zaznít i taky, jakým způsobem tedy budeme říkat, kolik poslanců tady má tři úvazky nebo čtyři úvazky i víc úvazků. Pokud by se to sečetlo, tak se bavíme úplně o jiných penězích, než tady pořád všichni omíláme a načítáme na mikrofon, kolik tady bere politik, takže pojďme se nad tím zamyslet, jestli náhodou tady mezi námi nesedí mimo politické nějaké sběratele funkcí i sběratelé jiných zaměstnání mimo tuto politickou funkci.


==================================================
FILE: s126024_r6.txt

Date: 26. schůze, 15. ledna 2025
Speaker: Poslanec Jan Hrnčíř

Poslanec Jan Hrnčíř:: Děkuji za slovo. Vážený pane předsedající, vážené kolegyně a kolegové, nejdříve mi dovolte, abych se omluvil za to, že jsem se smál výrokům pana premiéra Petra Fialy, když lidem sliboval platy jako v Německu. Naivně jsem si totiž myslel, že mluví o platech a mzdách pro občany České republiky. On měl ovšem zjevně na mysli svůj plat a platy pro své kolegy z vlády, kteří se očividně i se svým čtvrtmilionem měsíčně cítí nedocenění. Zjevně mají pocit, že si za to, jak spravují Českou republiku, zaslouží více. Tak se na to pojďme podívat.
Na úvod si dovolím malou odbočku. Ve staré Číně lékaři byli odměňováni podle toho, zda dokázali udržet své pacienty ve zdraví a životní pohodě. Chodili do domácností, sledovali zvyky jim svěřených osob, doporučovali vhodné byliny, jídla, cviky a tak dále a za to dostávali zaplaceno vždy, když se lidem dobře dařilo. Běda však, když někdo z jejich pacientů onemocněl, odměna se snížila a oni byli tím motivováni k tomu, aby nemocného co nejdříve uzdravili a vše dali co nejrychleji do pořádku. ***

==================================================
FILE: s126025_r2.txt

Date: 26. schůze, 15. ledna 2025
Speaker: Poslanec Jan Volný

Poslanec Jan Volný:: Já vám děkuju, pane předsedající. Kolegové a kolegyně, já bych chtěl reagovat na pana předsedu Michálka, který tady tradičně jako Kašpárek vystoupil a mluvil o něčem, o čem vůbec nic nevěděl a kde nebyl, takže jenom pro vysvětlení...
Když jsme hovořili na rozpočtovém výboru o pozměňovacím návrhu F1, tak jsme všichni sborem ukazovali, že to je přílepek a že tam jsou problémy v určitých vazbách na ty platy. I paní náměstkyně ministra nám řekla, že o tom ví a že pan ministr bude načítat legislativně technické usnesení k tomu, aby tento problém napravil, a já jsem na to za klub ANO řekl: Pokud pan ministr Jurečka nebo někdo z jeho lidí načte toto legislativně technické usnesení a bude odhlasované, pak budeme na plénu hlasovat pro tento pozměňovací návrh, ne však dnes, dnes se zdržíme.
Tak jenom pro upřesnění, aby tady pan Michálek příště nevykládal věci, o kterých vůbec nic neví. Děkuju.


==================================================
FILE: s126025_r4.txt

Date: 26. schůze, 15. ledna 2025
Speaker: Poslanec Radek Koten

Poslanec Radek Koten:: Děkuji za slovo, vážený pane předsedající. Vážení páni ministři, dámy a pánové, víte, já jsem byl... nebo celý svůj profesní život jsem zasvětil podnikání a tam byla přímá souvislost mezi tím, kolik jsem si jako podnikatel vydělal, a tím tedy, co jsem za to musel odvést za práci. Když se podívám, jakou práci jste odvedli tady vy, co se týká tedy vládnutí v České republice, tak bohužel z tohoto pohledu si myslím, že by nebylo ani na čistou vodu a suchý chléb.
Když se podíváme na schodek, který se za poslední čtyři roky zvedl o více než 1 bilion korun - to je opravdu obrovská částka - tak samozřejmě ty schodky se neustále zvyšují a bohužel s tím se i zvyšuje obsluha toho státního dluhu. Lidé si to mohou představit tak, že úroky z té dlužné částky českého státu už se dnes pohybují v řádu 100 miliard korun, když tedy ještě před začátkem vašeho vládnutí se ta částka pohybovala někde mezi 28 a 32 miliardami.
Myslím si, že ty úspěchy, které jste předvedli... Já bych se tady vrátil k jedné velmi zranitelné skupině lidí, což jsou tedy důchodci v České republice samozřejmě. Těm jste tedy napořád a napořád zkrátili jejich důchody o tisíc korun měsíčně. Samozřejmě, dělá to 12 000 za rok a za tu dobu, kdy jste to tedy prosadili tady na sílu, tak už ti důchodci přišli o více než 24 000 korun. ***

==================================================
FILE: s126026_r2.txt

Date: 26. schůze, 15. ledna 2025
Speaker: Poslankyně Karla Maříková

Poslankyně Karla Maříková:: Děkuji za slovo, pane místopředsedo. Vážené kolegyně a vážení kolegové, také bych se chtěla vyjádřit k otázce navyšování platů politiků. V současné době, kdy naše společnost čelí mnoha výzvám a problémům, se domnívám, že je zcela nevhodné a neetické uvažovat o tom, že si navýšíme platy, zejména s ohledem na současnou ekonomickou situaci a nálady ve společnosti.
Nejdříve bych se chtěla zaměřit na ekonomickou realitu, ve které žijí naši občané. V posledních letech jsme byli svědky růstu inflace, zvyšování cen energií, potravin a dalších základních potřeb. Mnoho rodin se potýká s rostoucími životními náklady a snaží se najít způsob, jak udržet svůj životní standard. Když si představíme, že velká část našich spoluobčanů musí každý měsíc přemýšlet, jak vyjít s penězi, uvědomíme si, jak je nevhodné, abychom my jako zástupci si zvyšovali své vlastní platy.
Je důležité si uvědomit, že naše role je především služba veřejnosti. Jsme tu proto, abychom hájili zájmy občanů a pracovali pro jejich blaho. Jaký signál bychom vyslali, pokud bychom v této době, kdy se mnozí z nich potýkají s finančními obtížemi, rozhodli sami sobě přidat? Takový krok bude vnímán jako necitlivý a absolutně odtržený od reality, což prohloubí nedůvěru vůči politickým institucím a nám jako jejich představitelům.
Navíc navyšování platů politiků by mělo být vždy výsledkem pečlivě zváženého a transparentního procesu. Mělo by být založeno na objektivních kritériích a reflektovat skutečnou ekonomickou situaci naší země. V době, kdy by se vláda měla snažit stabilizovat ekonomiku a podporovat růst, chtějí rozhodovat o svých vlastních odměnách. Na závěr by chtěla říci, že naše rozhodnutí by mělo vždy vycházet z principu služby veřejnosti a zájmu celé společnosti. Neměli bychom zapomínat, proč jsme byli zvoleni a komu sloužíme. V době, kdy je potřeba ukázat občanům, že jsme s nimi a že rozumíme jejich problémům, bychom měli přistupovat k otázce platů politiků s maximální obezřetností a odpovědností.
Děkuji vám za pozornost a doufám, že při rozhodování této záležitosti budeme mít na paměti především zájmy našich občanů.


==================================================
FILE: s126026_r4.txt

Date: 26. schůze, 15. ledna 2025
Speaker: Poslanec Zdeněk Kettner

Poslanec Zdeněk Kettner:: Děkuji za slovo. Dobrý den, dámy a pánové, nebudu nijak dlouhý, protože všechny logické argumenty tady již několikrát zazněly. Bylo by to opakování stejného. Já jsem prostě překvapen. Byl jsem zde svědkem několika ohýbání jednacího řádu, zahrávání si na hraně s ústavností a vrcholem pak bylo, když jsem se dozvěděl, že Sněmovna je takzvaný suverén. Z toho jsem vydedukoval, že když se Sněmovna rozhodne, může si odsouhlasit, co chce. Takhle to tady zaznělo od řečnického pultíku. Je zajímavé, že v této konkrétní věci, co se týká zvyšování platů, tak najednou se neodvoláváme na suveréna Sněmovnu. Najednou prostě to nejde. Já se ptám a nerozumím tomu, proč by to tedy nešlo, když jsme takový suverén? Platí taková základní poučka: kde je vůle, je i cesta. Z mého pohledu tady ta vůle prostě není. Kdyby byla, tak bychom se tou jinou cestou vydali.
Je opravdu tragické, když zavírají se podniky, životní náklady geometrickou řadou rostou, příjmy obyvatelstva klesají, příklady, co tady byly, kdy zaměstnanec má 25 000 čistého, a více jak dvě třetiny jeho platu jdou jenom na to, aby mohl bydlet, a co to ostatní? Co ošacení, co jídlo, potraviny, léky, pokud člověk má zdravotní problémy?
Opravdu za mě je to výsměch všem občanům České republiky, pokud suverén Sněmovna není schopná udělat to gesto vůči občanům a pokud se nedaří občanům, že s nimi, jak se říká lidově, budeme držet basu. Je to velká ostuda a opravdu je mi z toho smutno. ***

==================================================
FILE: s126027_r2.txt

Date: 26. schůze, 15. ledna 2025
Speaker: Poslanec Jan Síla

Poslanec Jan Síla:: Děkuji za slovo, vážený pane místopředsedo. Paní ministryně, dámy a pánové, dnes společně řešíme téma, které je nejen aktuální, ale i nesmírně důležité pro náš demokratický systém, a tím jsou platy nejen politiků, ale jak už tady bylo řečeno, asi 6 procent představitelů státní moci. Já se zaměřím na záležitost nebo platy politiků, kteří byli zvoleni lidmi, abychom je zastupovali.
Odměny by měly reflektovat nejen naši odpovědnost, ale také hodnoty naší společnosti, pojďme se proto společně podívat, jaké jsou argumenty pro to, aby platy politiků byly transparentní, ale hlavně spravedlivé. Než začneme diskutovat o etice, morálce a spravedlnosti platu, je dobré si nejprve ujasnit, jak se platy politiků určují. V mnoha zemích existují specifické zákony a nařízení, které stanovují základní platy pro různé politické funkce. Tyto platy se často odvíjí od průměrného platu občanů, inflace a hlavně možností státního rozpočtu.
Teoreticky, když se podíváme, jak by to mělo fungovat, ačkoliv by se na první pohled mohlo zdát, že bychom měli platy politiků snižovat, existují i argumenty, které vyzývají k jejich zvýšení. Je to motivace a konkurence. Politika by měla přitahovat talentované a vzdělané jednotlivce. Vyšší platy mohou přitáhnout odborníky, kteří by jinak zvolili kariéru v soukromém sektoru. Potom je to taky odpovědnost a náročnost práce, kterou všichni vykonáváme. Politici se potýkají s obrovským tlakem. Jejich rozhodnutí ovlivňuje životy milionů lidí, což si zaslouží adekvátní kompenzaci. Transparentnost a etika je další faktor. Transparentní a spravedlivé odměňování může snížit riziko korupce. Když politici dostávají férové platy, snižuje se pravděpodobnost, že budou hledat doplňkové příjmy.
Na druhé straně existují ale velmi silné argumenty pro to, abychom platy politiků udrželi na rozumné úrovni. Veřejné zdroje a rozpočet je jeden z nich. Každý výdaj ze státního rozpočtu musíme obhájit. Snižující se příjmy rodin s dětmi nebo samoživitelek, rostoucí výdaje na energie, sociální služby a zdravotnictví kladou výrazný důraz na potřebu šetřit. Vysoké platy politiků vyvolávají také negativní ohlasy a dojem, že si politici žijí nad poměry. To vede k pocitům frustrace mezi občany, kteří čelí každodenním ekonomickým problémům. Politici by měli být vzorem pro ostatní. Postoj, který říká, že bychom měli sdílet a budovat solidárně společnost, by měl být vyjádřen v odměnách.
Mnoho zemí má různé přístupy (k) odměňování politiků. V Německu se platy poslanců pravidelně revidují podle inflace a průměrného platu občanů. Ve Švédsku je odměna pro politiky nastavena tak, aby byla transparentní, což přispívá k vysoké míře důvěry společnosti. Na druhou stranu v některých zemích, jako je třeba Venezuela, byly platy politiků v minulosti obrovské, avšak kvůli ekonomickým problémům a korupci vedly pouze k potížím a ztrátě důvěry veřejnosti.
Nalezení správné rovnováhy mezi spravedlivými platy politiků a odpovědností vůči veřejným financím je klíčové. Úplná transparentnost ve stanovování a vyplácení platů politiků je nutná. Občané mají právo vědět, kolik jejich zástupci vydělávají a na jakém základě jsou jejich platy určovány. Místo fixních platů by měly být platy politiků pravidelně revidovány, aby odrážely ekonomické podmínky a životní náklady celé společnosti. Část platu by možná mohla být věnována na podporu sociálních různých programů, což by nejen pomohlo obyvatelstvu, ale také by vytvářelo symbolickou hodnotu jejich odměn.
Dámy a pánové, diskuse o platech politiků není pouze jen otázkou čísel. Je to otázka etiky, důvěry našich obyvatel. Je nezbytné, abychom našli rovnováhu, která bude reflektovat spravedlnost, odpovědnost a transparentnost. Politici by měli být odměňováni spravedlivě, ale zároveň musí mít na paměti, že jsou zde pro občany, společně budovat systém, který stanoví průhledná a férová pravidla pro všechny. Musíme zajistit také hlavně důvěru, kterou naše společnost potřebuje obnovit. Děkuji za pozornost.


==================================================
FILE: s126027_r4.txt

Date: 26. schůze, 15. ledna 2025
Speaker: Poslanec Vladimír Zlínský

Poslanec Vladimír Zlínský:: Vážený pane předsedající, děkuji za slovo. Vážené dámy a pánové, rád bych se také vyjádřil k této problematice. Fakt je ten, jak tady už někteří mí předřečníci řekli, že už tady bylo mnoho řečeno, takže můj projev bude obecnější a bude se týkat tématu, které tady nebylo zmíněno.
Já jsem si tady přinesl knihu, která se jmenuje Sedm zákonů. Je to kniha od pana profesora Miroslava Bárty, což je známý egyptolog, který se zabývá koncepcí kolapsu civilizací. Možná si říkáte, jakým způsobem to souvisí - kolaps civilizací - se zvyšováním platů, a myslíte si, že jsem úplně zešílel, ale nicméně si myslím, že tam souvislost je, protože jeden ze základních pilířů fungování jakékoliv společnosti je takzvaná společenská smlouva. To znamená, je to smlouva mezi elitami a zbytkovou společností, kde ta zbytková společnost nebo obyvatelstvo nějakým způsobem akceptuje, že elita řídí danou společnost a že samozřejmě má z toho jakési výhody, protože ten poměr je samozřejmě asymetrický, protože elita má přístup jednak k financím, jednak k informacím a k řízení té společnosti, takže je třeba vždycky zajistit to, aby ta společenská smlouva byla vyvážená a aby se hlavně v době, kdy nastane kritická situace nebo se zhorší celospolečenská situace nebo situace bezpečnostní v okolí, tak aby ty elity akceptovaly tuto situaci, to znamená, i na ty svoje, jak bych to řekl, výhody nebo prebendy, prostě na základě té situace, která se odehrává, tak to prostě akceptovaly a ty prebendy upravily té situaci, která je.
Samozřejmě celou tu knížku nebudu číst, to bych asi nebyl pochválen, nicméně vy víte, že já se vždycky snažím aspoň trochu tady poučit jednak občany, jednak i poslance, takže abyste věděli, co to vlastně takový ten kolaps společnosti je a co se za tím skrývá, tak já tady budu citovat z té knihy, takže: "Kolapsy jsou obecně nepředpověditelné a neočekávané." Tím se myslí to, že možná všichni cítíme, že něco je ve vzduchu, něco je špatně, ale nikdo z nás neví, kdy se něco stane. To je myšleno tady touto myšlenkou. "V době těsně před kolapsem musí dojít k náhlému poklesu výnosů v ekonomickém smyslu." ***

==================================================
FILE: s126028_r1.txt

Date: 26. schůze, 15. ledna 2025
Speaker: Místopředseda PSP Jan Skopeček

Místopředseda PSP Jan Skopeček:: Pane poslanče, já vás přeruším a poprosím kolegyně a kolegy, aby se v obou částech našeho jednacího sálu utišili a vy jste mohl pokračovat ve svém přednesu.
Děkuju, kolegyně, kolegové, za uklidnění.
Pane poslanče, můžete pokračovat.


==================================================
FILE: s126028_r4.txt

Date: 26. schůze, 15. ledna 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Omlouvám se. Děkuji. Já jsem chtěl poprosit vzhledem k tomu, že ta rozprava tady běží i s těmi přednostní právy prakticky od 9 hodin - máme poslední tři přihlášené, chápu to a vnímám to v posledních desítkách minut, že to je vlastně určitá obstrukce ze strany poslankyň a poslanců hnutí SPD - i s ohledem na pátek, na poslední rozloučení s naším kolegou Milanem Ferancem, na který určitě plánují jít nejenom poslanci poslaneckého klubu ANO, ale i z jiných politických klubů, tak jestli by nebylo na zvážení, jestliže máme ještě teď 13.35 do 14 hodin - klidně i, když se na tom všichni dohodneme, lze to přetáhnout ve shodě přes 14. hodinu - tak dokončit třetí čtení dnes. Mně přijde fakt zbytečné tady v pátek pokračovat v této mimořádné schůzi a 200 poslankyň a poslanců i s ohledem na to, co jsem zmiňoval, se snažit tady v pátek mít. Je to můj jenom apel, jestli se někdo rozhodl obstruovat, je to jeho rozhodnutí, ale mně to úplně fakt logiku nedává vzhledem k tomu, že ta debata tady proběhla, všechna jasná stanoviska, ta politická i věcná, byla sdělena. Děkuji.


==================================================
FILE: s126028_r6.txt

Date: 26. schůze, 15. ledna 2025
Speaker: Poslanec Karel Sládeček

Poslanec Karel Sládeček:: Vážené kolegyně, kolegové, dnes bych se rád zamyslel nad otázkou, která rezonuje ve společnosti, a sice zmrazení platů politiků. Tento krok považuji za logický a nezbytný v době, kdy čelíme ekonomickým výzvám, které dopadají na každého občana naší země. Průměrný člověk se potýká s rostoucími životními náklady, inflací a nejistotou ohledně své finanční budoucnosti, je proto naším morálním závazkem ukázat, že chápeme tyto obavy a jsme ochotni sdílet břímě s lidmi, kterým sloužíme.
Zmrazení platů politiků je jasným signálem, že si uvědomujeme svou odpovědnost a jsme připraveni postavit potřeby občanů nad vlastní pohodlí. Tento krok nejen přispěje k větší důvěře veřejnosti v politiku, ale také posílí solidaritu mezi námi a těmi, kteří nás zvolili. Nejde jen o symbolický čin, jde o skutečný závazek k odpovědnosti a spravedlnosti. Děkuji vám za pozornost a doufám, že společně podpoříme tento smysluplný návrh.


==================================================
FILE: s126028_r8.txt

Date: 26. schůze, 15. ledna 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Já jsem ještě chtěl využít, i teď v obecné rozpravě... bych načetl podle § 95 odst. 2 jednacího řádu Poslanecké sněmovny legislativně technické úpravy, protože k těm pozměňovacím návrhům, které jsem navrhl při... omezení kumulace funkcí, které by se týkalo i té kombinace komunální úroveň a krajská úroveň. Tam někde u těch, kteří jsou neuvolnění, docházelo i ke snížení té jejich odměny a už to bylo projednáno jednotlivými zastupitelstvy, tak abychom nedostávali tyto lidi do situace, že v případě by museli znovu v průběhu roku 2025 jít s tím na jednání zastupitelstva, upravovat tu výši, protože někteří to mají snížené i pod ten stávající možný maximální limit, tak jsem považoval při zvážení všech těch okolností vlastně za fér, abychom pro rok 2025 ponechali stávající pravidla a od 1. 1. 2026 aby u této varianty došlo k úpravě, takže si to dovolím načíst tedy úplně přesně. ***

==================================================
FILE: s126029_r2.txt

Date: 26. schůze, 15. ledna 2025
Speaker: Poslankyně Iveta Štefanová

Poslankyně Iveta Štefanová:: Děkuji za slovo, vážený pane předsedající. I já se tu připojím ke svým kolegům předřečníkům, těm, kteří tedy s tímto návrhem nesouhlasí. Jsem přesvědčena o tom, že navyšování platů politiků v tuto chvíli o tu navrhovanou procentuální výši je prostě špatně. Zamrazení těchto platů, a to na celé příští volební období, tak jak navrhuje pozměňovací návrh pana předsedy Okamury, je v podstatě jediné, co máme, nebo co musíme, v podstatě jediné, co můžeme správně s touto situací udělat.
Rozhodně v této situaci, kdy stav státních financí je takový, jaký je, kdy roste státní dluh a nejsou peníze na platy zaměstnanců, těch potřebných zaměstnanců a lidí, jako jsou policisté, hasiči, zdravotníci a tak dál, nejsou peníze na důchody, nejsou peníze v podstatě na nic, tak za této situace si navyšovat sami sobě - navyšovat platy pro politiky - je naprostý nesmysl.
Co naopak je potřeba udělat, je oddělit ty platy politiků od těch ostatních, oddělit je zvlášť a zavést nějaký rozumný valorizační mechanismus, který bude odrážet se například od průměrné mzdy nebo od nějakého jiného parametru, který bude odrážet skutečný stav financí nebo finanční situace lidí v České republice tak, aby si politici dále o svých platech sami prostě nerozhodovali. Je to možné změnit zákonem a na to právě těch několik let zamražení platů by se mělo využít, a proto by i celá Sněmovna měla ten pozměňovací návrh na zamražení platů na celé příští volební období podpořit a nepřipustit v tuto chvíli nesmyslné navyšování vlastních platů. Děkuji za pozornost.


==================================================
FILE: s126029_r4.txt

Date: 26. schůze, 15. ledna 2025
Speaker: Poslanec Radim Fiala

Poslanec Radim Fiala:: Děkuji vám za slovo. Kolegyně, kolegové, my nemáme zájem tu Sněmovnu nějak obstruovat, protože víme, že je potřeba ten zákon dotáhnout do konce, aby soudci a někteří další ústavní činitelé měli jasno, kolik budou brát od začátku letošního roku, nicméně ten tlak na zvýšení platů politiků je z této Sněmovny zřejmý a pravděpodobně koalice udělá všechno pro to, aby to protlačila. Za nás, za hnutí SPD, mohu říct, že my s tím zásadně nesouhlasíme, a proto si dovoluji vás požádat o přestávku na poradu poslaneckého klubu hnutí SPD v délce 20 minut, abychom se poradili o další strategii. Děkuji vám.


==================================================
FILE: s126029_r5.txt

Date: 26. schůze, 15. ledna 2025
Speaker: Místopředseda PSP Jan Skopeček

Místopředseda PSP Jan Skopeček:: To znamená, v tomhle případě bychom přesáhli 14. hodinu, protože bude v tu chvíli 14.04 hodin. Jestli tomu dobře rozumím, tak v tuhletu chvíli musím naše jednání přerušit a budeme pokračovat pravděpodobně v pátek. (Probíhá domluva o poradě předsedů klubů.)
Takže ještě se vrátíme... Ve 14.03 se tedy nějakým způsobem vrátíme do Poslanecké, sem do sálu. Na tuhletu chvíli vyhlašuju přestávku na základě požadavku klubu SPD a po poradě uvidíme, jakým způsobem tu schůzi povedeme dál.
(Jednání přerušeno v 13.45 hodin.) ***

==================================================
FILE: s126030_r1.txt

Date: 26. schůze, 15. ledna 2025
Speaker: Místopředseda PSP Jan Skopeček

Místopředseda PSP Jan Skopeček:: Vážené kolegyně, vážení kolegové, je 14.03 hodin, končí tedy přestávka klubu hnutí SPD.
Já vám chci oznámit, že na základě dohody předsedů klubů, respektive klubů v naší Poslanecké sněmovně, přerušuji tuto schůzi, a to do pátku do 9 hodin, kdy budeme v bodu pokračovat, takže vám přeji hezký zbytek dne.
(Jednání skončilo v 14.04 hodin.) ***

==================================================
FILE: s126031_r1.txt

Date: 26. schůze, 15. ledna 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Vážené paní poslankyně, vážení páni poslanci, vážení členové vlády, zahajuji druhý jednací den přerušené 126. schůze Poslanecké sněmovny a všechny vás zde srdečně vítám.
Aby byla zaznamenána naše účast, tak vás jako vždy odhlásím a požádám, abyste se všichni přihlásili svými identifikačními kartami a případně mi sdělili, kdo žádáte o vydání karty náhradní.
Dále sděluji, že o omluvení své neúčasti na jednání požádali tito poslanci a poslankyně: omlouvá se pan poslanec Andrej Babiš z celého jednacího dne z osobních důvodů, Roman Bělor z celého jednacího dne z pracovních důvodů, Jana Berkovcová z celého jednacího dne z pracovních důvodů, Milan Brázdil z celého jednacího dne z osobních důvodů, Jan Bureš z celého jednacího dne ze zdravotních důvodů, Jiří Carbol z celého jednacího ze zdravotních důvodů, Oldřich Černý do 13 hodin ze zdravotních důvodů, Jaroslav Dvořák z celého jednacího dne ze zdravotních důvodů, Romana Fischerová z celého jednacího dne z pracovních důvodů, Stanislav Fridrich z celého jednacího dne ze zdravotních důvodů, Pavla Golasowská z celého jednacího dne z pracovních důvodů, Jiří Hájek z celého jednacího dne z pracovních důvodů, Tomáš Helebrant z celého jednacího dne ze zdravotních důvodů, Jiří Horák z celého jednacího dne ze zdravotních důvodů, Jan Hrnčíř z celého jednacího dne ze zdravotních důvodů, Miloslav Janulík z celého jednacího dne z pracovních důvodů, Aleš Juchelka z celého jednacího dne z osobních důvodů, David Kasal z celého jednacího dne ze zdravotních důvodů, Tomáš Kohoutek z celého jednacího dne z osobních důvodů, Josef Kott z celého jednacího dne z osobních důvodů, Věra Kovářová z celého jednacího dne ze zdravotních důvodů, Jana Krutáková z celého jednacího dne z rodinných důvodů, Martin Major z celého jednacího dne z pracovních důvodů, Taťána Malá z celého jednacího dne z osobních důvodů, Lubomír Metnar z celého jednacího dne z osobních důvodů, Patrik Nacher z celého jednacího dne z osobních důvodů, Jiří Navrátil z jednacího dne z osobních důvodů, Marek Novák z celého jednacího dne z osobních důvodů, Monika Oborná z celého jednacího dne z osobních důvodů, Eliška Olšáková do 23.45 hodin ze zdravotních důvodů, Zuzana Ožanová z celého jednacího dne z osobních důvodů, Lucie Potůčková z celého jednacího dne bez udání důvodu, Rudolf Salvetr z celého jednacího dne z pracovních důvodů, Alena Schillerová z celého jednacího dne z pracovních důvodů, Karel Smetana z celého jednacího dne z rodinných důvodů, Pavel Staněk z celého jednacího dne ze zdravotních důvodů, Robert Stržínek z celého jednacího dne z pracovních důvodů, Róbert Teleky z celého jednacího dne z rodinných důvodů, Karel Tureček z celého jednacího dne ze zdravotních důvodů, Barbora Urbanová z celého jednacího dne ze zdravotních důvodů, Milada Voborská z celého jednacího dne z pracovních důvodů, Radek Vondráček z celého jednacího dne ze zdravotních důvodů a Ivo Vondrák z celého jednacího dne z rodinných důvodů.
Z členů vlády se omlouvá Petr Fiala z celého jednacího dne bez udání důvodu, Martin Baxa z celého jednacího dne ze zdravotních důvodů, Jana Černochová z celého jednacího dne z pracovních důvodů, Petr Hladík z celého jednacího dne z pracovních důvodů, Petr Kulhánek z celého jednacího dne z pracovních důvodů, Martin Kupka z celého jednacího dne z pracovních důvodů, Jan Lipavský z celého jednacího dne z pracovních důvodů, Vít Rakušan z celého jednacího dne z rodinných důvodů, Zbyněk Stanjura z celého jednacího dne bez udání důvodu, Vlastimil Válek z celého jednacího dne z pracovních důvodů, Marek Výborný z celého jednacího dne z pracovních důvodů a Marek Ženíšek z celého jednacího dne z osobních důvodů.
Ještě dorazila omluva pana poslance Pavla Svobody, a sice také z celého jednacího dne z pracovních důvodů.
Vzhledem k tomu, že určení ověřovatelé 126. schůze Poslanecké sněmovny, kterými jsou paní poslankyně Milada Voborská a pan poslanec Petr Vrána, jsou dnes oba omluveni, přivolám kolegy a kolegyně z předsálí, protože přistoupíme k určení dalšího ověřovatele této schůze.

Konkrétně navrhuji, abychom určili pana poslance Stanislava Berkovce. Táži se, zda má někdo jiný návrh? Není tomu tak, takže můžeme přistoupit k hlasování.
Já jsem zahájila hlasování o doplnění ověřovatele. Kdo je pro? Nechť zmáčkne tlačítko a zvedne ruku. Kdo je proti případnému doplnění ověřovatele?
V hlasování 3. se účastnilo 112 hlasujících, pro 111, proti 0. Konstatuji tedy, že jsme dalším ověřovatelem 126. schůze Poslanecké sněmovny určili pana poslance Stanislava Berkovce.

A nyní tedy budeme pokračovat v projednávání jediného a přerušeného bodu této schůze, kterým je

==================================================
FILE: s126031_r2.txt

Date: 26. schůze, 15. ledna 2025
Speaker: Poslanec Tomio Okamura

Poslanec Tomio Okamura:: Vážené dámy a pánové, poté, co SPD ve středu zablokovalo hlasování o vládním návrhu na zvyšování platů politiků, protože s tím nesouhlasíme, tak to tady dnes máme ze strany vládní koalice znovu. Poslanci vládní koalice jsou tak lační po penězích, že vůbec neřeší aktuální problémy našich občanů, ale znovu a znovu tady protlačují zvyšování svých vlastních platů. (Hluk v sále.)
Můžu poprosit o klid?


==================================================
FILE: s126033_r2.txt

Date: 26. schůze, 15. ledna 2025
Speaker: Poslankyně Marie Pošarová

Poslankyně Marie Pošarová:: Vážené dámy, vážení pánové, hned v úvodu bych chtěla říci, že jelikož navýšení zhruba necelých těch 7 procent připadne i samozřejmě panu premiérovi, takže jeho navýšení bude třeba činit 19 500 hrubého, ale v kontrastu se zvyšováním cen energií, ať už teďka demokratického, či nedemokratického plynu, protože ve finále to zaplatí naši čeští poplatníci, tak bych chtěla jenom ukázat, že to je stejná částka - tady na kameru (Ukazuje tabulku.) - jako bere právě třeba řeknu kuchařka, která pobírá čistý plat jakožto nepedagogický pracovník 19 234 korun. Je to výsměch všem pracujícím občanům.
Vděčným tématem z parlamentního života bývá otázka platů politiků, zprávy o možném zmrazení jejich mezd již patří k mediálním evergreenům. Platy poslanců a senátorů jsou dány stejným zákonem jako platy členů vlády, soudců a dalších veřejných činitelů. Je však tolik diskutovaná výše těchto platů na nich to nejdůležitější? Zajímavější je způsob výpočtu těchto platů. Platy poslanců, senátorů i ministrů jsou násobením odvozeny od průměrné měsíční mzdy v nepodnikatelské sféře. Například poslanecký plat se vypočte jako přibližně trojnásobek průměrné měsíční mzdy v nepodnikatelské sféře, tedy průměrné měsíční mzdy státních zaměstnanců, úředníků, policistů, většiny učitelů, soudců, vojáků, policistů a dalších. Čím více rostou mzdy úředníků a ostatních státních zaměstnanců, tím více rostou i mzdy poslanců, senátorů a ministrů.
Z ekonomického hlediska lze společnost rozdělit na nepodnikatelskou a podnikatelskou sféru. Nepodnikatelská neboli veřejná sféra jsou všechny úřady, armáda, policie, soudy, veřejné školy a tak dále. Podnikatelská sféra jsou všechny firmy, živnostníci, soukromí lékaři. Veřejná sféra bohatství nevytváří, pouze ho spotřebovává, naopak podnikatelská sféra bohatství vytváří. Když se podíváme, tak v poslední době můžeme číst dennodenně články, jak propouští tamhleta firma, druhá firma, naposledy Productboard (?), předtím to byl... pneumatiky. I u nás v Plzeňském kraji je mnoho firem, o kterých sama vím, a budou propouštět právě v našem Plzeňském kraji. Tamhle 5 000 lidí na Tachovsku, v rámci třeba Přeštic 200 lidí, v Janovicích dalších 200 lidí.
Úřady, armáda, policie, soudy, školy jsou bezpochyby nutné instituce, vytvářejí a udržují prostředí potřebné pro život i podnikání. Otázkou je však míra a kvalita. Kvalitní, průhledná a levná veřejná správa a kvalitní právní řád prospívají, je-li veřejná sféra přebujelá a neefektivní, jsou-li daně vysoké a složité a právní řád je nekvalitní, pak se podnikání samozřejmě nedaří. A to vidíme právě i na ceně teďka plynu, možná do budoucna ropy.
Přímý vliv na podmínky pro tvorbu bohatství mají volení zástupci lidu, nejvíce členové parlamentu a vlády. Zaměstnanci, celá veřejná sféra a koneckonců i sami politici jsou placeni z peněz vydělaných podnikatelskou sférou. Z peněz vyprodukovaných podnikateli jsou prostřednictvím veřejných rozpočtů financovány také samozřejmě silnice, důchody, památky, armáda, policie, zdravotnictví. Z toho není těžké odvodit, že snahou volených zástupců by měly být co nejlepší podmínky pro tvorbu bohatství, tedy pro podnikání.
Jak je zmiňováno i v rámci SPD, samozřejmě bychom chtěli odchod od klimatické Pařížské dohody, vystoupení ze systému emisních povolenek či popřípadě zastropování na nějaké minimální ceně, třeba po vzoru, právě co má Čína, která má 6 dolarů na tunu v rámci CO2. Amerika má 8 dolarů, co se týče poplatku formou daně v rámci jedné tuny CO2, kdežto v Evropě se průměrná cena pohybuje na 70 eurech, a je to ještě formou akcií, které mají skoupeny samozřejmě čínští podnikatelé. ***

==================================================
FILE: s126034_r2.txt

Date: 26. schůze, 15. ledna 2025
Speaker: Poslanec Robert Králíček

Poslanec Robert Králíček:: Vážená paní místopředsedkyně, pane ministře, kolegyně, kolegové. Chci zopakovat stanovisko celého našeho poslaneckého klubu, protože dnešní jednání a pravděpodobně i hlasování vyšlo na den, kdy je poslední rozloučení s naším kolegou, a hlavně kamarádem Milanem Ferancem, který bohužel před pár dny zemřel. Část našich kolegů se proto dnešního jednání nemohla zúčastnit, protože jsou v tuto chvíli na pohřbu v Olomouci. Ale nic to nemění na tom, že celý náš klub je zásadně proti zvýšení platů politiků.
Vládní koalice nám dala jasně a opakovaně najevo, že si zvýšení platů prosadí stůj co stůj, že tu většinu si prostě vždy zajistí a návrhy předsedy Andreje Babiše na zmrazení platů politiků na pět let vytrvale odmítala. Jsme ve finále našeho příběhu o platech politiků, a bohužel je to finále se smutným koncem. Vláda totiž, jak se lidově říká, jde přes mrtvoly a neřeší pravou ani levou stranu. Pardon, vlastně bych vládě křivdil. Vláda totiž chce přidat sobě místo plánovaných 14 procent jen necelých 7. A to je vlastně ústupek.
Škoda že ale pak nedodává ještě dezert, a to, že v příštím roce půjdou platy opět nahoru, a tam už to asi podle toho, co přinesli novináři, bude opět dvouciferné číslo. V tu chvíli mi tedy nedává (dává?) smysl výrok pana premiéra, že za čtyři roky budeme mít platy jako v Německu. On totiž myslel asi sebe a všechny své kolegy. Pokud totiž to takto půjde dál, tak ano, pan premiér Fiala a jeho vláda budou mít za čtyři roky platy jako v Německu.
Pan premiér je v těchto výrocích expert, například na začátku projednávání tohoto zákona opět nemluvil pravdu, když říkal, že za současnou situaci, kdy se mají platy politiků zvyšovat o desítky tisíc korun, že za to mohou předchozí vlády. Může za to jen a pouze pan premiér a jeho vláda, tak mu prosím na tyto lži nenaskakujte.
Místo toho odrbat důchodce o 1 000 korun měsíčně, zvýšit daně, odvody nejmenším živnostníkům, šetřit na policistech, hasičích nebo kuchařkách na základních školách. Učitelům naslibovali 150 procent průměrné mzdy, pak uzákonili 130 procent a dávají jim 107. Mimochodem, za nás to bylo 127 procent. Současně navrhnou zvýšení platů premiérovi, předsedovi Senátu, předsedkyni Sněmovny o 37 600 korun, ministrům o 26 700, ale i poslancům o tisíce korun měsíčně. Za nás nehoráznost! ***

==================================================
FILE: s126035_r2.txt

Date: 26. schůze, 15. ledna 2025
Speaker: Poslankyně Vladimíra Lesenská

Poslankyně Vladimíra Lesenská:: Děkuji, vážená paní předsedající, za slovo. Vážené kolegyně, kolegové, jsme dnes v situaci, kdy naše země čelí těžkým ekonomickým výzvám, kdy se běžní lidé den co den potýkají s rostoucími náklady na energie, bydlení, potraviny a základní životní potřeby, a právě v tomto okamžiku, v této těžké době pro celou společnost, přichází vláda s návrhem na zvýšení platů politiků. Vláda nám předkládá návrh na zvýšení o 6,9 procenta, přičemž původní návrh nebo původní debata probíhala dokonce o 14 procent. Jak jsme se sem dostali? Odpověď je jednoduchá: kvůli rozhodnutí Ústavnímu soudu, který zrušil část zákona týkajícího se platů ústavních činitelů. Samozřejmě je naší povinností na tuto situaci reagovat a zákon změnit, aby byl v souladu s ústavou, ale to neznamená, že bychom automaticky měli přikročit k navýšení vlastních platů. Místo toho bychom měli tuto situaci využít jako příležitost, abychom ukázali, že rozumíme těžkostem, kterým čelí běžní lidé. A jak to uděláme? Tím, že zmrazíme naše platy.
Vážené kolegyně, vážení kolegové, nejedná se zde o technický problém, nejedná se o to, zda na platy máme právní nárok, nebo ne. Tato debata je mnohem zásadnější. Jedná se o to, zda jsme jako politici skutečně v kontaktu s realitou, s realitou, kterou žijí naši voliči. Podívejme se na to, co zažívají lidé venku. Inflace drtí rodinné rozpočty. Rodiče se obávají o to, jak zaplatí školní obědy svým dětem, jak pokryjí stále rostoucí ceny energií, jak si udrží své bydlení. A co děláme my? Místo abychom šli příkladem a ukázali, že rozumíme těmto obavám, zvažujeme zvýšení našich vlastních platů. Ano, průměrná mzda v loňském roce za první až třetí kvartál činila 45 107 korun, jenže z druhé strany tři pětiny lidí pobírajících mzdu na ni nedosáhlo - zajímavá věc. A na druhou stranu vidíme neuvěřitelný nárůst výplaty všech možných dávek. Ale je to asi v pořádku.
Tento krok, to znamená navýšení našich vlastních platů, je nejen nemorální, ale je také podle mého politicky neudržitelný. Jak můžeme očekávat, že si udržíme důvěru veřejnosti, když přijímáme rozhodnutí, která jasně ukazují, že jsme odtržení od problémů běžných lidí? Jako opoziční poslankyně a zástupkyně hnutí, které vždy stálo na straně našich pracujících, považuji tento návrh za zcela nepřijatelný. Jsem přesvědčena, že bychom měli vyslat jasný signál, signál, že jsme připraveni sdílet zodpovědnost a oběti, které dnes musejí nést naši občané, a tento signál musí být jasný - platy politiků zmrazit. Plně podporuji návrh předsedy pana Tomia Okamury, který předložil Sněmovně právě návrh na zmrazení platů, a to na toto období, na zbytek tohoto období a celé příští volební období. Tento návrh není jen symbolickým gestem, je to nutná odpověď na současnou situaci. Je to ukázka toho, že si uvědomujeme tíživou situaci, ve které se nachází naše země, a že jsme ochotni přijmout opatření, která od nás lidé očekávají.
Není to poprvé, co SPD přišla s podobným návrhem. Už v minulosti jsme apelovali na to, aby platy politiků byly zmrazeny, a to zejména v době, kdy se od běžných občanů očekává, že si budou utahovat opasky. Nyní, více než kdy jindy, je čas na skutečné činy. Musíme přestat být odtržení od vlastních voličů, musíme přestat předstírat, že je vše v pořádku, že je vše zalité sluncem a vše je růžové, zatímco venku lidé žijí úplně jinou realitu.
Vláda nám říká, že musíme šetřit, že potřebujeme konsolidovat veřejné finance, že musíme omezit výdaje. No dobře, tak začněme u sebe! Pokud je vláda opravdu přesvědčena o tom, že šetřit je zcela namístě, ať ukáže, že je ochotná jít tím správným směrem a tím správným příkladem.
Dámy a pánové, máme před sebou příležitost, příležitost ukázat, že nejsme jen zástupci elit, ale skuteční zástupci lidu - příležitost ukázat, že naše práce není o vlastním prospěchu, ale o službě, o službě veřejnosti, pokud si chceme udržet důvěru této veřejnosti. Pokud chceme být vnímáni jako legitimní zástupci lidu, musíme jednat se zodpovědností a pokorou.
Děkuji vám za pozornost a vyzývám vás všechny, abyste hlasovali pro zmrazení platů politiků a ukázali, že jste na straně těch, které zastupujete. Děkuji za pozornost.


==================================================
FILE: s126035_r4.txt

Date: 26. schůze, 15. ledna 2025
Speaker: Poslanec Jiří Kobza

Poslanec Jiří Kobza:: Děkuji, paní předsedající. Vážené dámy, vážení kolegové, parlamentní debaty o platech politiků mívají už léta podobný průběh a obávám se, aby se nestaly součástí koloritu parlamentních diskusí.
Ústavní soud zruší jakákoliv omezení platů soudců, vybraní politici se za to rozhodnutí alibisticky schovají a potom nepravdivě prohlásí, že toto rozhodnutí rovněž zakazuje snížit nebo nezvyšovat platy politiků. Pak někdo přijde s argumentem, že když se zvyšují platy politiků, že by se měly adekvátně zvyšovat i platy občanů, anebo obráceně, když platy občanů nerostou nebo klesají, neměly by růst ani platy politiků, a nato se ozve zase někdo z tábora zastánců co nejvyššího růstu platů politiků a řekne, že on by strašně rád zvýšil platy všech českých občanů i důchody, ale bohužel v rozpočtu na to nejsou peníze, zdroje jsou omezené, finanční prostředky máme jen v takové výši, které přesně stačí na zvýšení platů politikům. A tak za to může nějaký anonymní systém, rozpočtová odpovědnost a stav státní kasy, prostě nějaká zákonitost blízká fyzikálním či přírodním zákonům, které způsobí, že v deficitním a zadluženém státním rozpočtu nikdy nejsou peníze na zvýšení důchodů, ale vždy se najdou prostředky pouze na zvýšení platů politiků a samozřejmě soudců, ti jsou nade vším.
Já ale, dámy a pánové, spolu s klasikem říkám, zdroje tu jsou. A kde? Třeba tady. Náklady na přeměnu české ekonomiky podle evropské zelené dohody, takzvaného Green Dealu, budou astronomické, podle odhadů se rovnají pěti českým státním rozpočtům. To řekl předák Českomoravské konfederace odborových svazů Josef Středula před lety v debatě na CNN Prima News, a to se ještě držel ve svých odhadech zpátky. ***

==================================================
FILE: s126036_r2.txt

Date: 26. schůze, 15. ledna 2025
Speaker: Poslanec Radek Rozvoral

Poslanec Radek Rozvoral:: Děkuji za slovo, paní místopředsedkyně. Vážené kolegyně, vážení kolegové, vážený pane ministře, ve svém vystoupení se rád vyjádřím k projednávanému bodu mimořádné schůze Poslanecké sněmovny, kterým je vládní návrh zákona týkající se navýšení platů politiků.
Na úvod v této věci jenom potvrdím názor všech poslanců za hnutí SPD, že tento vládní návrh na zvýšení platu politiků tak, jak je navrhován ve sněmovním tisku číslo 825, rozhodně nepodpoříme. Považujeme ho za zcela nemravný a arogantní, a to zvláště v době, kdy se většina občanů České republiky potýká s poklesem reálných příjmů a rostoucími životními náklady. Podle tohoto návrhu by mělo dojít ke skokovému navýšení platů politiků o téměř 7 procent. To je výsměch vůči všem našim slušným a pracujícím občanům, mladým rodinám s dětmi, seniorům a zdravotně postiženým občanům, tedy všem, kteří každý den bojují se stále zvyšujícími náklady na zajištění chodu svých domácností a jejich životní úroveň neustále klesá. Do těchto problémových situací je dostala svou nečinností a špatným řízením státu současná vláda v čele s premiérem Petrem Fialou. Místo toho, aby tato vláda příkladně ukázala solidaritu a odpovědnost se všemi těmito občany, rozhodla se zvýšit si své platy.
Hnutí SPD toto navýšení platů odmítá, a proto podalo vlastní pozměňovací návrh, ve kterém navrhujeme zmrazení platů politiků na dobu pěti let. V této věci též navrhujeme, aby byla vypracována nová právní úprava, která by navázala výši platů politiků na vývoj průměrné mzdy v České republice, což by zajistilo spravedlivější a transparentnější systém odměňování. Z tohoto důvodu vás vyzývám, abyste podpořili náš pozměňovací návrh na zmrazení platů politiků, zajištění spravedlnosti a solidarity s českými občany musí být naší prioritou. Je načase, abychom společně odmítli další projev drzosti a arogance vládních politiků a ukázali, že jsme skutečně odhodláni zastupovat zájmy našich voličů.
Předložený vládní návrh je dle našeho mínění dalším důkazem naprostého odtržení současné Fialovy vlády od reality, která svými opatřeními neustále přispívá k pomyslnému utahování opasků občanů, kdy jako příklad zmíním opatření vycházející z vládního konsolidačního balíčku, který platí už druhým rokem. Kdybych měl všechny body obsažené v konsolidačním balíčku, které mají negativní dopad na peněženky našich občanů, blíže rozebrat, tak by se mé vystoupení dosti protáhlo. Hnutí SPD dlouhodobě, tedy o svého počátku, bojuje za zájmy našich občanů a zároveň odmítáme jakékoliv privilegované zacházení s politiky. Naše země potřebuje odpovědně hospodařit, a to začíná u nás samotných, konkrétně u těch, kteří zastávají důležité vrcholné pozice v rámci řízení republiky, ve vládě a na ministerstvech. Jako hnutí SPD proto navrhujeme s ohledem na současnou ekonomickou situaci v České republice zmrazení platů politiků a zavedení mechanismů, které budou odpovídat reálné ekonomické situaci.
Odůvodnění našeho postoje je zcela logické a všichni moc dobře víme, že v době krize, na kterou nejvíce doplácejí naši občané, je solidarita klíčová. Je nutné si uvědomit, že každá koruna investovaná na zvyšování platů politiků je koruna, která bude chybět v oblastech, jako je zdravotnictví, školství či zajištění výplat na důchody. Tento postoj by byl zajisté vnímán jako projev zodpovědnosti, který by mohl pozitivně ovlivnit politické klima a důvěru občanů v politiky. Zároveň by to mohlo pomoci zaměřit politiku více na skutečné problémy lidí a méně na osobní prospěch jednotlivců. Nechci zde zmiňovat konkrétní částky, o které se po přijetí tohoto návrhu zákona zvednou platy vrcholným politickým představitelům, což je pro slušné a poctivě pracující občany něco, co je hrubě uráží a dává jim to zpětnou vazbu o tom, jaký k nim a jejich zaměstnání mají někteří politici přístup. ***

==================================================
FILE: s126037_r2.txt

Date: 26. schůze, 15. ledna 2025
Speaker: Poslankyně Lucie Šafránková

Poslankyně Lucie Šafránková:: Děkuji vám za slovo, paní místopředsedkyně. Vážené kolegyně, vážení kolegové, my jsme tady proto, abychom zastupovali zájmy občanů, a to nejen slovy, ale především svými činy, které ve skutečnosti mají jako jediný silný a výrazný, nejen symbolický dopad na to, jak společnost a občané vnímají politiku a politiky - lhostejno, zda jsou vládní, nebo opoziční - a jak se potom sami chovají, zejména ve vztahu ke státu a k veřejné moci.
Kolegyně a kolegové z vládních řad, jak můžete od lidí požadovat pochopení a důvěru, když právě v době, kdy se většina společnosti potýká s rostoucími životními náklady, s inflací, s ekonomickou nejistotou a s dramatickým, nikoliv drobným propadem svých vlastních pracovních příjmů, sami jako prioritu vidíte pouze co nejrychlejší zvýšení svých vlastních příjmů a nadřazujete tomu vše ostatní, a když každou věcnou kritiku tohoto kroku označujete za obstrukci a doslova všechny tlačíte k tomu, aby tyto platy byly zvýšeny co nejdříve stylem "včera bylo pozdě"?
Víte, proč je zvýšení platů politiků pro nás nepřijatelné? Začnu tím nejzákladnějším a tím je morální odpovědnost a základní etika. Politici nejsou běžnými zaměstnanci, jejichž mzdy se řídí tržními podmínkami a můžou být zaměstnavatelem kdykoliv sníženy za nejrůznější porušení povinností, za absenci v práci. To nám přece nehrozí. Jsme volení zástupci lidu s imunitou a určitými privilegii, která běžní zaměstnanci nemají. To nás zavazuje ke zdrženlivosti a k maximální citlivosti vůči veřejnosti. Měli bychom být první, kdo projeví solidaritu s občany v době, kdy náš stát na tom není nejlépe a kdy jsou v ekonomické krizi až miliony našich spoluobčanů.
Už je pozdě, propásli jste příležitost zachovat se rozumně a státnicky v této věci. Jediným vůči občanům solidním řešením vzniklé situace bylo po vzájemné dohodě během jednoho dne zde schválit zmrazení našich platů na pět let. Zatímco důchodci čekají na každou valorizaci, aby se pak dočkali jako letos zhruba 300 korun, a to ještě ti šťastnější z nich, a pracující rodiny se obávají, jak zaplatí čím dál dražší energie nebo bydlení, jak můžete obhájit zvyšování svých vlastních platů před občany, ale hlavně také i přece sami před sebou?
Dalším důležitým argumentem, proč tyto platy nezvyšovat, je ekonomický dopad tohoto kroku. Zvýšení platů politiků má přímý vliv na zadlužený státní rozpočet, protože se jím automaticky navyšují i platy některých dalších ústavních činitelů a navázaných pozic uvnitř státní správy. Jde až o miliony korun ročně, které by mohly být investovány do oblastí, kde jsou skutečně potřeba, jako je školství, zdravotnictví, sociální služby a podobně.
To však není vše. Vaše vláda nejenže zvýšila všem zaměstnancům a živnostníkům daně a povinné pojistné odvody, což dále zatěžuje naše občany, ale také snížila a omezila řádnou valorizaci důchodů a de facto znemožnila možnost mimořádné valorizace důchodů v podobě, jakou jsme do této doby znali. Jak vysvětlíte seniorům, že jejich celoživotní práce a přínos společnosti pro vás nyní znamenají méně než vlastní příjem a náhrady? Tito lidé často nemají možnost si své příjmy zvýšit. Po celoživotní práci anebo kvůli vážnému zdravotnímu postižení se musí spoléhat na stát, který je však zklamal. Lépe a přesněji řečeno, nezklamal je nějaký anonymní stát, ale konkrétní vláda a konkrétní politici - vy.
A co mladé rodiny? Místo podpory jste jim předložili sérii protirodinných opatření. Zvyšující se ceny energií, nedostatek cenově dostupného bydlení a absence smysluplné rodinné politiky vytváří podmínky, ve kterých mladí lidé odkládají zakládání rodin. Jak chcete budovat prosperující společnost, když nedáváte prostor těm, kteří by ji měli tvořit?
My za hnutí SPD již poněkolikáté navrhujeme, aby byly platy politiků zamrazeny. Solidarita není prázdné slovo, ale musí se promítnout do našich činů. Proto vás vyzývám, kolegyně a kolegové, abyste se zamysleli konečně nad svými kroky. Politika by měla být o službě veřejnosti, ne o privilegovaném postavení kohokoliv tady v této Sněmovně. To přece není demokracie, ale vláda elit. Chceme to? My rozhodně ne! Přijměte prosím už konečně odpovědnost, kterou nám občané svěřili, a začněte jednat ve prospěch lidí, kteří naši pomoc skutečně potřebují. Děkuji. ***

==================================================
FILE: s126038_r2.txt

Date: 26. schůze, 15. ledna 2025
Speaker: Poslankyně Iveta Štefanová

Poslankyně Iveta Štefanová:: Děkuji za slovo. Vážená paní předsedající, já se tu dnes také připojím ke svým předřečníkům a kolegům a znovu zdůrazním, že s tímto návrhem absolutně nesouhlasím. Jsem přesvědčena o tom, že navyšování platů politiků v tuto chvíli je špatně. Zamrazení těchto platů, a to na celé příští volební období, jak navrhuje pozměňovací návrh pana předsedy Tomia Okamury, je jediné, co máme v tuto chvíli udělat, zvláště v této situaci, kdy stav státních financí je takový, jaký je. Nejsou peníze na platy lidí, jako jsou policisté, hasiči, zdravotníci a tak dál, nejsou platy na důchody, nejsou peníze v podstatě na nic a za této situace si navyšovat vlastní platy je naprostý nesmysl.
Je potřeba oddělit platy politiků od těch ostatních a zavést nějaký rozumný valorizační mechanismus, který se bude odrážet od nějakého skutečného parametru, jako je například průměrná mzda, a politici si nadále o svých platech už rozhodovat nebudou. Je to možné udělat - je to možné udělat změnou zákona, a právě těch navrhovaných několik let na zamrazení by se na to mělo využít.
A proto by celá Sněmovna měla podpořit ten pozměňovací návrh, který navrhuje zamrazení platů politiků na celé příští volební období, a nepřipustit v tuto chvíli nesmyslné navyšování vlastních platů. Děkuji za pozornost.


==================================================
FILE: s126038_r4.txt

Date: 26. schůze, 15. ledna 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Můj staříček by řekl, že to je jako debata, když mluví ten, který je hluchý, a ten, který vůbec nemyslí, protože fakt se omlouvám, ale kolegyně a kolegové z klubu SPD, posloucháte někdy tu diskusi tady ve Sněmovně? Četli jste někdy ten návrh zákona a víte, jak je stanovovaná ona platová základna? Kývete, že ano, tak proč tady předchůdkyně teďka řekne, že volá po tom, aby to bylo stanovováno podle průměrné hrubé mzdy v téhle zemi? Vždyť to tam dávno je.
Vy tady furt chodíte - já to chápu, že tady je ta kamera - a chcete to tady sdělovat těm lidem, ale neříkejte věci, které nejsou pravda. Zákon říká: průměrná hrubá mzda v této zemi, do které jsou zahrnuté průměrné platy i mzdy dva roky zpátky, a o ten rozdíl růstu se to případně politikům, soudcům a státním zástupcům zvyšuje či nezvyšuje. Tak si to přečtete, ať vám někdo, kdo vám píše ty vaše projevy, to tam upraví. Děkuju.


==================================================
FILE: s126038_r6.txt

Date: 26. schůze, 15. ledna 2025
Speaker: Poslankyně Lucie Šafránková

Poslankyně Lucie Šafránková:: Pane ministře, fakt je ten, že platy si chcete zvýšit, my je zvýšit nechceme a chceme být solidární se společností, které se neustále zvyšují náklady na bydlení, na energie, na potraviny, na veškeré služby, a to je ten nejpodstatnější a nejdůležitější fakt, i kdybyste tady jakkoliv dál vysvětloval mé kolegyni, jak je to nyní v zákoně. Podstatné je to, že platy se mají zamrazit a že to je to nejlepší, co můžeme v tuto chvíli udělat. Děkuji.


==================================================
FILE: s126038_r8.txt

Date: 26. schůze, 15. ledna 2025
Speaker: Poslanec Radovan Vích

Poslanec Radovan Vích:: Děkuji za slovo, paní předsedající. Vážené kolegyně, vážení kolegové, zvyšování platů politiků je podle mého názoru v současné situaci v České republice vůči veřejnosti těžko obhajitelné. V posledních třech letech za vlády ODS, TOP 09, KDU-ČSL, STAN a donedávna i s podporou Pirátů byly občanům České republiky neuvěřitelně zvyšovány náklady na život, ale málokdo dosáhl vyrovnání těchto zvýšených nákladů odpovídajícím zvýšením mzdy, platu nebo příjmu z podnikání. Naši občané musejí navíc snášet dopady takzvaného kompenzačního balíčku, což jejich situaci ještě dále zhoršilo.
Situace českých občanů, zejména střední třídy a těch, kdo nevydělávají ani tolik, aby mohli něco spořit, a každý výdaj navíc pro ně představuje problém, se za roky vlády Petra Fialy dramaticky zhoršila. Nestačí, že téměř všechno zdražuje. Skokově klesla i hodnota úspor našich občanů. Když budu citovat analýzu vývoje příjmů a výdajů domácností České republice v roce 2023, tedy dokument Ministerstva práce a sociálních věcí, tak v roce 2023 vycházelo se svými příjmy s velkými obtížemi nebo s obtížemi 13,7 procenta domácností. Dále cituji: "Míra materiální a sociální deprivace, což je podíl osob, které si z finančních důvodů nemohly dovolit 5 ze 13 základních věcí, služeb či požitků, byla v roce 2023 meziročně vyšší a činila 6,3 procenta, tedy nárůst o 1,5procentního bodu. Největší část připadá na položku pořízení nového nábytku - 30 procent domácností, zaplacení neočekávaného výdaje ve výši 14 100 korun - 19,7 procenta domácností a uhrazení týdenní dovolené pro všechny členy domácností, tedy 20,3 procenta domácností." Konec citace. Takže jedna pětina rodin nemůže jet na dovolenou, nezvládá zaplatit neočekávaný výdaj. Téměř třetina lidí má problém obměnit nábytek. To je vizitka vládní koalice, která má pocit, že si zaslouží zvýšit platy.
Co víme z praxe, je, že se rodiny vypořádávají s poklesem životní úrovně i tím, že si najdou dvě zaměstnání. Pro rodiny nebo samoživitele je problém zaplatit dětem letní tábory. Našim spoluobčanům tato asociální vláda nadělila parametrické změny důchodů, které zhoršují situaci nejen současným důchodcům, ale hlavně těm budoucím, takže současní padesátníci budou pracovat postupně déle do 67 let.
Další narušení důvěry občanů ve stát je toto navrhované zvýšení platů politiků pod záminkou, že je třeba upravit platy soudců, protože to chtěl Ústavní soud. Ano, chtěl nesnižovat platy soudců, ale nebylo tam ani slovo o tom, že politici by si je díky tomu měli zvýšit. Tak zadání od Ústavního soudu opravdu neznělo.
Platy politiků se nemají zvyšovat v době, kdy dalším občanům setrvale klesá životní úroveň. Ne že by se nemohly zvyšovat nikdy a nijak, ale logicky jedině v situaci, že i ekonomice České republiky se bude dařit. To pak je na uvážení, ale mělo by se tak stát nějakým rozumným mechanismem. Tedy rozhodně nejsme v situaci, kdy by bylo možné platy politiků zvedat.
Hnutí Svoboda a přímá demokracie opakovaně navrhuje zmrazení platů politiků, a to do konce roku 2029. Jak jsem už uvedl, čelíme nejvyššímu poklesu reálných mezd v rámci zemí OECD, máme nejdražší energie v přepočtu na paritu kupní síly, je zde 33procentní kumulovaná inflace za tři roky vládnutí, máme velkou krizi bydlení, ale zároveň premiér Petr Fiala má třetí nejvyšší plat mezi premiéry v Evropě. V této situaci nepotřebujeme vyšší platy politiků - ani o 14 procent, ani o 6,9 procenta, ani o 5 procent. Nepotřebujeme zvyšovat ani o korunu. Jsem pro zmrazení platů politiků do konce roku 2029. Děkuji za pozornost.


==================================================
FILE: s126039_r1.txt

Date: 26. schůze, 15. ledna 2025
Speaker: Poslanec Marcel Dlask

Poslanec Marcel Dlask:: Děkuji za slovo, paní předsedající. Dobrý den, dámy a pánové. Vláda nám předkládá návrh na zvýšení platů politiků o 6,9 procenta, přičemž původní návrh počítal se zvýšením téměř o 14 procent. Ano, dámy a pánové, slyšíte správně, o 14 procent. V době, kdy naše ekonomika zpomaluje, kdy mnoho našich občanů bojuje o to, aby si udrželi střechu nad hlavou a mohli si dovolit základní životní potřeby, jsme tu my, zástupci lidu, kteří mají zvažovat, zda si přidáme na platech o 6, anebo o 14 procent. Přijde mi to nemorální. Tento krok není jen nemorální, ale je také politicky neudržitelný. Jak můžeme očekávat, že si udržíme důvěru veřejnosti, když přijímáme rozhodnutí, která jasně ukazují, že jsme odtrženi od problémů běžných lidí, když zvyšujeme své platy v době, kdy mnozí z našich spoluobčanů čelí nejistotě ohledně svých výplat, zaměstnání, nebo dokonce bydlení.
Nebudu ve svém projevu už opakovat to, co všechno říkali mí předřečníci, všechno zde bylo řečeno, ale musím zopakovat jedno. Plně podporuji návrh předsedy SPD Tomia Okamury, který předložil Sněmovně, návrh na zmrazení platů vrcholných politiků na toto a příští volební období. Tento návrh není jen symbolickým gestem, je to nutná odpověď na současnou situaci. Je to ukázka toho, že si uvědomujeme tíživou situaci, ve které se nachází naše země, a že jsme ochotni přijmout opatření, které od nás lidé očekávají. Proto vyjádřím svou podporu tomuto návrhu a nebudu hlasovat pro vládní návrh. Děkuji za pozornost.


==================================================
FILE: s126039_r3.txt

Date: 26. schůze, 15. ledna 2025
Speaker: Poslanec Ivan Bartoš

Poslanec Ivan Bartoš:: Dobrý den, vážené paní poslankyně, vážení poslanci, občané, paní místopředsedkyně. Když my se tady bavíme o platech politiků, a já jsem tu debatu pozorně poslouchal, ať už tady v sále, tak i ve své Poslanecké kanceláři na monitoru, tak se fakt nemůžeme tvářit, že se jedná o nějaké technikálie nebo o to, jak se před veřejností zalíbit. Ta debata se sem vrací a vrací, a když sledujete i nálady občanů, kteří v průběhu krize i teď mají hluboko do kapsy, tak tuhle debatu, její formu, berou velmi citlivě a v podstatě jim vadí. A já bych si skoro troufnul říct, že když se bavíme o odměnách politiků či ústavních činitelů, v danou chvíli tak trošku licitujeme, možná hazardujeme i s důvěrou občanů v politiku jako takovou. Je očividné a je to mimořádná schůze, máme to tedy další den, kdy v momentě, kdy se řeší daleko zásadnější věci a často jsou přehlíženy, vlastně ztráta důvěry skrze tady tu debatu, která je místy až nedůstojná, tak já se těm lidem ani nedivím.
My jsme s Piráty už v roce 2017 - a projevilo se to v roce 2018, 2019 - upozorňovali na to, že systém odměňování politiků je nefunkční. V rámci toho výpočtu se pak schválily ty změny, které již nevázaly platy politiků na mzdy ve státní sféře nebo ve veřejné sféře, protože logicky, když rostly platy státních zaměstnanců, tak si tím politici vlastně zvyšovali i platy své, ale navázali jsme to na výkon celé ekonomiky. Už od roku 2017, ještě když Piráti byli v opozici, a já si tu debatu tady pamatuji, řešili jsme zároveň i kumulaci funkcí, respektive kumulaci náhrad. Tedy i když politik tvrdí, a máme mezi sebou takovéto supermany, že dokáže vykonávat klidně čtyři, pět, deset funkcí, problematické určitě je, pokud za tyto funkce pobírá plný plat.
Zároveň jsme i dlouhodobě řešili, jak se nastavují jednotlivé příplatky a další benefity. Proč? Protože my se tady bavíme, a i v médiích neustále probíhá, kolik je to hrubého, kolik je to čistého, ale je třeba si uvědomit, že skrze regionální kanceláře, další benefity nebo i třeba činnosti v jednotlivých podvýborech Sněmovny, kdy některé třeba ani za celý rok nezasednou, jsou to další desetitisíce, které si poslanec či poslankyně ke svému platu dokáže získat. Zda oprávněně, či neoprávněně, já to nechci nějakým způsobem hodnotit, ale podívejme se na to, jak jsou některé z nich koncipovány.
Jsem rád, že Jakub Michálek prezentoval i to srovnání, kde použil jako vzor - a nic proti Moravskoslezskému kraji - ale člověka, který případně je zvolen třeba z Ostravy. A když se podíváte, jaké jsou měsíční náhrady na dopravu z Ostravy, za měsíc to je více, než by stála celoroční jízdenka do první třídy, pokud by člověk využil Českých drah. Když se podíváte, a ty grafy už někde létaly i v médiích, tak skutečně měli bychom se podívat na to, jakým způsobem jsou konstruovány takzvané poslanecké náhrady, které jsou součástí odměn senátorů a poslanců, a zda tedy, když cena benzinu v porovnání třeba před deseti lety ve finále až tak rozdílná není, tak jak to, že tyto platby prostě rostou takovýmhle skokem.
Jak jsem říkal, my jsme k té kumulaci vystupovali nespočetněkrát a pořád se tady hraje hra, že je to v pořádku. Když se podíváte na výsledek krajských voleb, tak najednou i - a teď se obrátím na poslance z hnutí ANO, kteří velmi silně, a byla to paní Vildumetzová Mračková, tady vystupovali proti kumulaci a proti kumulaci odměn - a najednou i toto třeba z pohledu hnutí ANO padlo, ať už jsou to pozice hejtmanské a další, či kombinace, kdy je někdo zároveň starostou a zároveň sedí v radě kraje a pobírá za to plné odměny. Jestli se zeptáme, jestli to je v pořádku, já jsem přesvědčen, že to v pořádku není. Skutečně, odvádět plnohodnotnou práci na všech těch frontách je náročné, a i kdyby to ten politik myslel sebelíp - a já věřím, že lidé do politiky vstupují, aby odvedli práci pro občany tam, kde je zvolili - tak skutečně není možné, aby za tyto funkce, které rozhodně nenaplňuje tou řekněme standardní pracovní dobou - to už vůbec ne, politik pracuje i o víkendu - ale rozhodně to není tak, že by za ně měl brát plný plat. To je prostě neobhajitelné.
Proč jsem zde o tom hovořil? My jsme za Piráty předložili několik návrhů. První z návrhů byl, aby se platy za regionální funkce zastropovaly na výši 40 procent. Stále se tedy bavíme o tom, že jedenapůlúvazek je vlastně možný - ostatně lidé, běžní lidé dělají jedenapůlúvazek - pokud je politik zároveň poslancem, senátorem nebo členem vlády. Ano, tento návrh si osvojil zde sedící ministr práce a sociálních věcí Marian Jurečka, což já považuji za dobrý krok, nicméně na rozpočtovém výboru poslanci za ANO a ODS tento návrh smetli ze stolu.
A já bych se skutečně chtěl zeptat, jak tedy můžeme vysvětlit lidem, že někdo bere plné platy za dvě nebo více funkcí, které skutečně nelze dělat naplno, na plný úvazek, anebo jak chceme - a tam se vracím k těm náhradám, zejména k tomu absurdnímu příkladu, leč reálnému příkladu proplácení dopravy pro třeba poslance či poslankyni zvolenou v Ostravě - jak chceme lidem vysvětlit, že poslanec dostává desítky tisíc na dopravu měsíčně, ono to je něco přes půl milionu korun ročně v náhradách, které rozhodně neodpovídají reálným nákladům?
Jenom z hlavy. Když si vezmeme roční jízdenku na vlak do první třídy, ta vychází asi na 40 000. Když si vezmeme roční lítačku v Praze, to je 3 600 korun. Nejsem si jist, kolik stojí MHD v Ostravě, myslím si, že to je také někde kolem čtyř tisíců, takže roční doprava v Praze, v Ostravě a vlakové spojení je levnější, než kolik dostane senátor, senátorka, poslanec či poslankyně, který je z Ostravy zvolen za Moravskoslezský kraj. A my za Piráty říkáme jasně, že pokud chceme, aby lidé věřili, že politika není o penězích, tak je třeba začít u sebe. Skutečně, ať jsou transparentně vykazovány ty náhrady, ať se to upraví tak, aby to odpovídalo reálným nákladům, protože samozřejmě i poslanec náklady s dopravou nějaké má. Nestrkejme hlavu do písku, je to tak, doprava stojí peníze, ale toto je naprosto absurdní. Změňme to, mějme nespravedlivé náhrady, které odpovídají reálným nákladům.
A já bych chtěl říct za Pirátskou stranu, že pokud neprojdou tyto návrhy, nemůžeme podpořit zákon jako celek, protože - opakuji - politika má být služba občanům a nedělat si z ní výhodný byznys při kumulaci a vykazování nebo získávání náhrad, které neodpovídají nákladům, které ten politik s výkonem své činnosti má. Děkuji.


==================================================
FILE: s126040_r1.txt

Date: 26. schůze, 15. ledna 2025
Speaker: Místopředseda vlády a ministr práce a sociálních věcí ČR Marian Jurečka

Místopředseda vlády a ministr práce a sociálních věcí ČR Marian Jurečka:: Děkuji a děkuji za tu debatu, která tady byla ve třetím čtení, ve středu i dnes, především těm, kteří se dokázali vyjadřovat opravdu věcně v souladu s tím, jaká situace opravdu je, protože v naprosté většině příspěvků tady zaznívaly věci, které byly naprosto nepravdivé, věci, které dávno ten zákon má vyřešeny. Já jsem to tady opakovaně zmiňoval: návaznost na průměrnou hrubou mzdu, to znamená, jestli roste průměrná hrubá mzda v této zemi, to znamená, jak v platové oblasti, tak v mzdové, tak následně s dvouletým zpožděním rostou platy soudců, státních zástupců, představitelů veřejné moci, tedy poslanců, senátorů a členů vlády - krajské a komunální politiky odměňujeme na základě jiného systému, nebo respektive i jiné legislativy. A musím říct, že tady to neustálé tvrzení, které tady X měsíců ve svých výstupech říká jak Andrej Babiš, tak mnoho dalších poslanců opozice, že se musí hledat nějaký mechanismus, že není, je opravdu bohapustá lež - ten mechanismus prostě najitý je, je objektivní a my jsme i v tomto volebním, i minulém období přistoupili k tomu, že jsme do toho mechanismu vstoupili, zmrazili jsme z těch posledních čtyř let ve třech letech, taková je realita. A v okamžiku, kdy se vyčerpala ta legislativní část, která říká, zmrazujeme na 2020, 2022, došlo v roce 2023 k nárůstu, následně rok 2024 byl upraven v rámci daňového ozdravného balíčku a zase v okamžiku, kdy bychom v roce 2025 se vraceli k původnímu legislativnímu principu nebo té původní variantě toho automatu, což je logické a myslím si, že správné, tak by skokově došlo k tomu zvýšení. To jsme upravili tím, že na příští rok vycházíme individuálně z hodnoty, která byla mezi roky 2022 a 2023 v české ekonomice, to znamená růst platů a mezd byl 6,95 procenta, proto tato hodnota s dvouletým zpožděním. (Hluk v sále.)


==================================================
FILE: s126040_r2.txt

Date: 26. schůze, 15. ledna 2025
Speaker: Předsedkyně PSP Markéta Pekarová Adamová

Předsedkyně PSP Markéta Pekarová Adamová:: Ano, já se omlouvám, ale pane ministře, chvíli vás přeruším. Kolegyně a kolegové hlavně - no, z obou částí sálu, prosím o ztišení. Prosím, pokračujte.


==================================================
FILE: s126040_r5.txt

Date: 26. schůze, 15. ledna 2025
Speaker: Poslanec Tomio Okamura

Poslanec Tomio Okamura:: Vážené dámy a pánové, já tady zareaguji na to, co tady říkal jménem vládní koalice ministr Jurečka z KDU-ČSL, který tady obhajuje vládní návrh na zvyšování platů politiků. Tak za prvé, vy jste nejdřív okradli lidi tím, že jste v rozporu s předvolebními sliby zvýšili všem lidem důchody, za druhé jste v rozporu s předvolebními sliby snížili valorizace důchodů, takže jste okradli navíc ještě všechny důchodce, a to jak invalidní, starobní, vdovské, tak sirotčí, všechny tyto příjemce důchodů jste okradli. Dále jste nepodpořili a svým způsobem jste okradli i zdravotně postižené občany, protože my jsme tady vloni například navrhovali jako SPD zvýšení příspěvku na péči v I. stupni závislosti, dneska to mají tito zdravotně postižení občané 880 korun měsíčně, a vy jste to zamítli, zamítli a hodili jste naše zdravotně postižené občany přes palubu. Dále vaše vláda okradla i rodiny s dětmi, protože na základě toho vašeho takzvaného konsolidačního balíčku - a je tristní, že tento návrh právě jménem Fialovy vlády předložilo KDU-ČSL, které dělá protirodinnou politiku - tak kvůli vám přišly rodiny s dětmi až o desítky tisíc korun ročně, protože se jim zhoršily podmínky, právě co se týče daňového systému českého. A v kontrastu s tímto, že jste v podstatě vytáhli peníze lidem z kapes, a znovu zdůrazňuji, v rozporu s vašimi předvolebními sliby, tak teď přicházíte s vaším návrhem na zvyšování platů politiků. To je, pane ministře Jurečko, ten problém, to je principiální problém, že vy nejdřív ty, co vás platí ze svých daní, tak je nejdřív sedřete z kůže, a potom tyto peníze využijete k tomu, že si sami sobě, sami sobě chcete zvýšit platy. A to je opravdu odporné, je to arogantní, my s tím nesouhlasíme a budeme hlasovat proti zvyšování platů.
Další věc, mluvíte tady o řešeních, ale připomenu, že ten rozsudek Ústavního soudu, který už byl loni v květnu, se netýkal platů politiků, takže vy jste tady přišli s účelovou lží, na kterou vám ale občané neskočili, protože občané jsou inteligentní a i my z opozice, se nám to podařilo vysvětlit. Ústavní soud rozhodoval o platech soudců a vy jste začali lhát - já jsem do těch televizních diskusí chodil - a začali jste říkat, že na základě rozsudku Ústavního soudu pan premiér Fiala to takhle komunikoval, že je potřeba zvyšovat i platy politiků. Není to pravda! Sám jsem před chvílí citoval ve svém předešlém vystoupení mluvčí Ústavního soudu, která jasně také potvrzuje - ale potvrzuje to, co všichni víme, logicky - že ten rozsudek Ústavního soudu se vůbec netýkal platů politiků. To znamená, vůbec není žádný důvod, aby se zvyšovaly platy politiků. Ten důvod jediný, že vy chcete si sami sobě zvýšit platy, jste tak lační po penězích na úkor občanů, že prostě si chcete sami sobě zvýšit platy, a s tím my nesouhlasíme. Vy jste mohli s návrhem - mluvíte, že by se mělo prodiskutovat nějaké řešení, že bychom se měli dobrat k řešení. No, tak s tím řešením jste mohli přijít už v červnu po tom rozsudku Ústavního soudu, ale vy jste nechtěli přijít s tím, že ve skutečnosti chcete sami sobě zvyšovat platy, protože bylo před krajskými volbami, které byly v říjnu, a tam, kdybyste ukázali před těmi volbami svoji pravou tvář, tak by vám to samozřejmě snížilo volební výsledek. ***

==================================================
FILE: s126041_r2.txt

Date: 26. schůze, 15. ledna 2025
Speaker: Poslanec Jan Kuchař

Poslanec Jan Kuchař:: Děkuji za slovo, paní předsedkyně. Já bych teď seznámil s hlasovací procedurou, která byla v podstatě konzultována a hlasována i v rozpočtovém výboru dne 13. ledna 2025 na jeho 55. schůzi.
Za prvé bychom hlasovali legislativně technické úpravy podle § 95 odst. 2 jednacího řádu.
Za druhé bychom hlasovali pozměňovací návrh A1, to je pozměňovací návrh rozpočtového výboru, A3 taktéž rozpočtového výboru, A2 taktéž rozpočtového výboru.
Následovalo by hlasování C1 a C6, tady to je pozměňovací návrh pana Michálka.
Následovalo by hlasování k pozměňovacímu návrhu B, což je pozměňovací návrh pana Okamury. Pokud by tento návrh byl schválen, nehlasovali bychom pozměňovací návrhy C3 pana Michálka a E paní Schillerové.
Následovalo by - pokud by tedy schválen nebyl - následovalo by hlasování C3. Pokud by bylo schváleno, nehlasovali bychom pozměňovací návrh E.
Následovalo by při neschválení hlasování o pozměňovacím návrhu E paní Schillerové.
Dále potom za deváté je hlasování k pozměňovacímu návrhu C5 pana Michálka. V případě schválení by se nehlasoval pozměňovací návrh F2 pana ministra Jurečky.
Následovalo by hlasování F1 - pozměňovací návrh pana Jurečky, F2 - pozměňovací návrh pana Jurečky, C2, to je pozměňovací návrh pana Michálka. V případě schválení by byl nehlasovatelný návrh F4, navrhovaný pozměňovací návrh panem ministrem Jurečkou.
Následovalo by při jeho neschválení hlasování F4.
Dále pak C4, pozměňovací návrh D pana Nového.
Šestnáctý a vlastně poslední pozměňovací návrh F3 pana ministra Jurečky by se hlasoval.
Následovalo by hlasování o zákoně jako celku.
Poté by nás čekal ještě návrh na doprovodné usnesení podle sněmovního tisku 852/2.


==================================================
FILE: s126041_r4.txt

Date: 26. schůze, 15. ledna 2025
Speaker: Poslanec Jakub Michálek

Poslanec Jakub Michálek:: Děkuji za slovo, vážená paní předsedající. Mám návrh na velice drobnou změnu v proceduře, a to v bodě 14. Je to návrh C4, který jsem podal. V návrhu C4 se totiž řeší v první části problematika poskytování odchodného, pokud představitel pokračuje ve funkci v orgánu EU nebo jiné mezinárodní organizaci, a v druhé části se tam řeší nesouvisející problematika víceúčelových paušálních náhrad na dopravu. ***

==================================================
FILE: s126042_r18.txt

Date: 26. schůze, 15. ledna 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuju, pouze pro stenozáznam: v hlasování číslo 9 jsem se zdržela, nicméně na sjetině mám pro. Nezpochybňuji hlasování, pouze pro stenozáznam. Bylo to o pozměňovacím návrhu B, hlasování 9. Děkuji.


==================================================
FILE: s126042_r2.txt

Date: 26. schůze, 15. ledna 2025
Speaker: Poslanec Jan Kuchař

Poslanec Jan Kuchař:: Děkuji za slovo. Takže v prvním hlasování bychom hlasovali o legislativně technických úpravách podle § 95 odst. 2 jednacího řádu tak, jak byly načteny panem ministrem Jurečkou.


==================================================
FILE: s126042_r20.txt

Date: 26. schůze, 15. ledna 2025
Speaker: Poslanec Jan Kuchař

Poslanec Jan Kuchař:: Nyní bychom hlasovali o pozměňovacím návrhu C5 pana Michálka, v případě schválení už bychom nehlasovali pozměňovací návrh F2 pana ministra Jurečky. C5 se týká snížení odměny uvolněného zastupitele územního samosprávného celku, je zároveň poslancem nebo poslancem Evropského parlamentu, na 40 procent.


==================================================
FILE: s126043_r11.txt

Date: 26. schůze, 15. ledna 2025
Speaker: Poslanec Jan Kuchař

Poslanec Jan Kuchař:: Dalším pozměňovacím návrhem je pozměňovací návrh C4.


==================================================
FILE: s126043_r5.txt

Date: 26. schůze, 15. ledna 2025
Speaker: Poslanec Robert Králíček

Poslanec Robert Králíček:: Vážená paní předsedkyně, kolegyně, kolegové, u hlasování 13 jsem hlasoval pro, nicméně na sjetině mám proti. Nezpochybňuji hlasování.


==================================================
FILE: s126043_r7.txt

Date: 26. schůze, 15. ledna 2025
Speaker: Poslanec Jan Kuchař

Poslanec Jan Kuchař:: Tedy ještě jednou, budeme hlasovat pozměňovací návrh F2 pana ministra Jurečky a zde se jedná o vlastně snížení mzdy neuvolněnému členovi zastupitelstva, pokud je v souběhu s poslaneckou, senátorskou (funkcí) či členem vlády, na výši 40 procent.


==================================================
FILE: s126043_r9.txt

Date: 26. schůze, 15. ledna 2025
Speaker: Místopředseda PSP Jan Skopeček

Místopředseda PSP Jan Skopeček:: Ano, v hlasování číslo 13 jsem se zdržel, na sjetině mám pro, nicméně nezpochybňuju hlasování, jenom pro stenozáznam. Děkuju.


==================================================
FILE: s126044_r2.txt

Date: 26. schůze, 15. ledna 2025
Speaker: Místopředsedkyně PSP Olga Richterová

Místopředsedkyně PSP Olga Richterová:: Děkuji pěkně. Ještě k hlasování 16 na stenozáznam: hlasovala jsem pro, ale na sjetině mám, že jsem se zdržela. Zase je to jenom pro stenozáznam, nezpochybňuji hlasování. Děkuji.


==================================================
FILE: s126044_r4.txt

Date: 26. schůze, 15. ledna 2025
Speaker: Poslanec Tomio Okamura

Poslanec Tomio Okamura:: Celá republika teď viděla papalášství a aroganci vládní koalice. Vládní poslanci si právě prohlasovali, že si sami sobě zvýší svoje platy, a zamítli návrh hnutí SPD na zamrazení platů politiků na pět let. Je to ostuda a doufám, že k tomu občané přihlédnou ve volbách.


==================================================
FILE: s126044_r5.txt

Date: 26. schůze, 15. ledna 2025
Speaker: Předsedkyně PSP Markéta Pekarová Adamová

Předsedkyně PSP Markéta Pekarová Adamová:: Vážené paní poslankyně, vážení páni poslanci, projednali jsme stanovený pořad 126. schůze Poslanecké sněmovny, kterou tímto končím.
A připomínám, že v úterý 21. ledna bude ve 14 hodin zahájena 127. schůze Poslanecké sněmovny. Přeji vám hezký den.

(Schůze skončila v 11.11 hodin.) ***
